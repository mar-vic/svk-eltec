<?xml version="1.0" encoding="utf-8"?>
<tei:TEI xml:id="SLK1956660" xml:lang="slo" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Malomestské rozprávky : ELTeC edícia
    </tei:title>
    <tei:author ref="viaf:41884706">
     Jesenský, Janko (1874-1945)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <measure unit="words">
     19290
    </measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author ref="viaf:45478401">
      Jesenský, Janko (1874-1945)
     </tei:author>
     <tei:title>
      Malomestské rozprávky
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Slovenské vydavateľstvo krásnej literatúry
     </tei:publisher>
     <tei:date>
      1956
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc>
   <tei:langUsage>
    <tei:language ident="sk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2024-01-30">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Malomestské rozprávky
    </tei:head>
   </tei:div>
  </tei:front>
  <body xmlns="http://www.tei-c.org/ns/1.0">
   <div type="chapter">
    <head>
     Šťastie v nešťastí, nešťastie v šťastí
    </head>
    <p>
    </p>
    <p>
    </p>
    <p>
     Ďuro Koštiaľ z Horných Luhov, veľký, kostnatý sedliak, s červenou, pehavou tvárou,
         belavým obočím a neoholenými lícami, vyšiel z banky. Hrmotne prichlopil dvere a len čo sa
         zohol za končitým klobúkom, ktorý pohodil na zem, keď vchádzal, zamrmlal urazený:
    </p>
    <p>
     „Vietor vás knísal!“
    </p>
    <p>
     Hodil klobúk na hlavu ledabolo, šuchol z brucha na bok kapsou, ktorá sa mu pri zohýnaní
         zošmykla a poobzeral sa, kde je východ. Potom pošiel kamennou dlažbou predsiene, búchajúc
         veľkými zablatenými čižmami.
    </p>
    <p>
     „Ba, desať žír,“
     <ref target="ftn.id2505690">
     </ref>
     pohundrával sám pre seba, „nech vás čert berie… Čierny Fojták si príde k vám
         požičať, čo má osemdesiat meríc!… Bohatým netreba a chudobnejším nepožičajú… Takí sú to
         páni… Áno, pre chudobu…
     <ref target="ftn.id2505717">
     </ref>
     Veru pre chudobu…“
    </p>
    <p>
     A posmešne sa uškrnul.
    </p>
    <p>
     — Pol dediny aby sa ti podpísalo, — pokračoval v myšlienkach. — Aj to vezmú akúsi knihu,
         pozerá do nej ten bruchatý s fúzmi, pozerá ten plešivý, čaptavý, pozerá mladý s červeným
         podbradníkom, tresknú hlavy dovedna, šuškajú a počnú sa ťa vypytovať: „Aké máte numero
         domu?“ Poviem. To je nie dosť. „Kto je vaším susedom?“ Poviem aj to. Zase len pozerajú v
         tej knihe a spytujú sa: „Kto býva pri vás zhora, kto býva zdola?…“ Na fiškála cengajú, aby
         pozrel grundbuch.
     <ref target="ftn.id2505760">
     </ref>
     Čakáš aj hodinu. Nakoniec ti zvestujú: „Slabé. Ešte jedného žíranta…“
         Nepohľadia ti do očí, či ich máš poctivé, ani na ruky, či si môžeš s nimi zarobiť… Keby si
         im tak doniesol a nepýtal, nerobili by toľké komédie. Aj do remennej stolice by ťa
         posadili…
    </p>
    <p>
     Vyšiel z predsiene do podbránia rozhorčený, ale akýsi veselší, ako keď vchádzal.
         Neistota, ktorú pociťoval vtedy, stratila sa v tom okamžiku, ako mu povedali, že mu veru
         ani sto zlatých nemôžu požičať.
    </p>
    <p>
     — Teraz je už všetkému koniec, — myslel si, idúc pomaly podbráním. — Môžem dostať aj
         tisíc písem, neobzriem sa o nič. Nech chodia… Príde zelená koperda zo židovskej — do pece
         hodím, príde biela zo starej šparkasy — na kúsky podriapem, príde červenkastá z tejto — na
         fajku si s ňou pripálim…
    </p>
    <p>
     A už aj vytiahol spoza sáry krátku fajočku so začadeným kupakom. Otvoril ho. Popritláčal
         palcom tabak, vyňal z vesty zápalku, nadvihol nohu, štrajchol po nohavici a priehrštím
         chrániac jej oheň, čakal, kým sa rozhorí. Potom si pripálil, chytro jedno za druhým
         pocmukal, prichlopil kupak a vypustil pár ráz riedky, biely dym. Odhodil zápalku a crkol
         cez zuby za ňou.
    </p>
    <p>
     — Nemajú aj tak druhej roboty, nech vypisujú, — myslel ďalej vždy o tom istom. —
         Neobzriem sa o nič… Keď na to príde, nech si predajú. Aspoň sa všetkého strasiem. Nebudem
         potrebovať vždy myslieť: tam ti schádza dlžoba, tam ti schádza druhá, tam tretia… Pustím
         všetko. Odľahne mi.
    </p>
    <p>
     Toto rozhodnutie bolo, čo ho troška rozveselilo. Bol by sa stal celkom veselým, keby bol
         mal pár grajciarov na fruštik. Trápilo ho už len to, že musí ísť rovno domov — bez
         fruštika. Žiadalo sa mu veľmi posedieť si na chvíľu a vypiť píšťalu-dve v niektorej krčme…
         Ale, darmo je. Nedá sa. Peňazí niet. Zborgovať nezborgujú… Myslel si, že mu pomôžu. Bol by
         vyplatil tým špatám, čo mu pred týždňom kravu a býčka zexekvovali a bolo by zostalo aj na
         fruštik a aj krava s býčkom by boli bývali oslobodené… Ani z voza, ani na voz. Ani predať,
         aby si si odplatil, ani požičať, aby si si kravu oslobodil.
    </p>
    <p>
     „Zamotali ma, prekliati!“ vykríkol nahlas a zahrozil päsťou, kráčajúc po hradskej z nohy
         na nohu, akoby sa mu nechcelo.
    </p>
    <p>
     Deň bol novembrový. Čas hmlistý, mokrý a chladný. Medzi stromovím sedela sivá, nehustá
         hmla. Hradská na sto krokov strácala sa v nej. Vrchov nebolo vidno. Polia boli pokryté
         snehom, ktorý padal v chumáčoch miešane s dažďom a roztápal sa hneď v žltom, hlinastom
         blate cesty s hlbokými povyrývanými koľajami, plnými vody. V prostriedku stálo rozriedené
         blato. Ono cvrkalo pod ťažkými čižmami Ďura Koštiaľa. Očernetá halena na remennom kožuchu s
         červeným golierom a koncami rukávov mokla. Červenkastý šál, čo mal okolo hrdla obviazaný,
         vlažil mu krk, keď pohýbal hlavou. Na strieške končitého klobúka zhromažďovali sa kvapky a
         tiekli zhrnutým krajom, kvapkajúc mu pred samým nosom čím ďalej tým častejšie.
    </p>
    <p>
     Vari od týchto kvapák prišla mu na um žena Verona.
    </p>
    <p>
     — Tá sa naplače, — pomyslel si, — a za ňou všetky deti. Bude to rumádzgania.
    </p>
    <p>
     A ako pred chvíľou sa mu zazdalo, že sa už rozhodol nestarať sa o nič, tak teraz odrazu
         zase prišiel na to, že to nemôže byť a že sa musí starať. Hneď a zaraz treba by sa bolo
         obrátiť a záležitosti usporiadať.
    </p>
    <p>
     Zase mu bolo smutno. Premýšľal, ako by to bolo, keby mu predali kone, kravu, býčka, roľu
         pod Tŕním, za Salašom, lúku Záhumenicu, chalupu. Čo by robil? Na čo by bol potom na svete?…
         Čo sa na tých roliach natrápil a teraz by ich mal popustiť. Medzi nimi sú aj otcovské. Ten
         by sa aj v hrobe obrátil… Na čo by on potom vstával zavčasu… Ani koní by nebolo, ani kravy…
         Čo napojiť, komu dať žrať, komu podstlať, čo čistiť? Ľúto by bolo…
    </p>
    <p>
     „Ach, bože, bože,“ zabožekal nahlas a zavzdychol zhlboka.
    </p>
    <p>
     — Kone predať? Zostane bez nich a treba sú. Býčka? Ten by šiel za facku, s tým by si
         nepomohol a o krave ani nehovoriť. Bez kravy sa ani dýchať nedá sedliakovi… A aj tak mu
         zakázal predávať ten krivonosý, keď ho exekvoval… Len sto zlatých keby bolo. Všetky diery
         by zaplátal… Všade má síce nachytaných dlžôb, ale zaplátal by… Majetok zaintabulovaný.
     <ref target="ftn.id2505959">
     </ref>
     Platiť nestačí… Ale stovku mať, všetko by prišlo do koľaje… Potom by stačil
         popredať.
    </p>
    <p>
     Rozmýšľal, kto by mu dobre stál, na čí podpis by dali. Keby tak Fojták Čierny podpísal…
         Rozloží mu veci, poprosí ho pre boha… Ale Fojták je lakomec, tvrdý, bez srdca človek. Ak sa
         mu nevysmeje, vyhodí ho. Čo by taký boháč mal milosrdenstvo… Bohatí sú práve takí tupí, čo
         sa srdca týka, ako tí po bankách. Udri sa po vrecku, keď sa chceš s nimi zhovárať. Hľadajú
         statočnosť vo vrecku a nájdu ju v plnom. Prázdne vrecko — nestatočný človek… Čerta netratí
         cti chudoba… Chudobný človek hotová opica…
    </p>
    <p>
     Voľakto mu za chrbtom zakričal:
    </p>
    <p>
     „Hohó!“
    </p>
    <p>
     Obzrel sa a ľakol. Šimle so zablatenými prsami, zapriahnuté v ľahkej žltej bričke,
         leteli mu rovno na chrbát. Chcel napravo skočiť, ale pozrúc nazadok, zdalo sa mu, že tadiaľ
         letí brička. Trhol sa a skočil naľavo s užaslou tvárou. Práve naopak. Oje ho už búšilo do
         boka a spadol, zaryjúc nosom do rozvodneného blata. Klobúk mu odletel. Kone ho pošliapali a
         dvoje kolies prešlo mu čosi vyše kolien. Zostal ležať na bruchu v úžase, kým pochopil, čo
         sa s ním robí. Keď zvedel, že ho aj kone i vozík prešli, skúmal, kde ho bolí. Zavrtel krkom
         — nič. Vtiahol brucho a nadul — nič. Vystrel jednu nohu, potom druhú — akoby sa celkom nič
         nebolo stalo. Proboval si ruky pokrčiť a natiahnuť, prešiel dlaňou po tvári a pozeral, či
         je nie zakrvavený — nič, nič. Celkom zdravý je… Len čo ho strhalo a strachu mu nahnali… To
         by bolo dobre, — hútal, — ale sa mu predsa len mohlo niečo stať. Ako ľahko mu mohlo
         napríklad ruku alebo nohu zlomiť, nedajbože brucho pritlačiť alebo tak pripučiť… Mihol okom
         na bričku, ktorá zastala, a na pánov, čo z nej zoskočili. Stačil kuknúť aj na dva krásne,
         rovnaké šimle a hneď ich aj odšacoval
     <ref target="ftn.id2506003">
     </ref>
     na tisíc zlatých… Keď môžu mať také kone, tak sú to páni, a keď sú páni, nech
         zaplatia za prekotenie, — uvažoval a obrátil sa na chrbát. Blato stekalo mu z tvári, kým si
         ju rukávom nepoutieral. Zostal pritom všetkom zamazaný od hlavy do päty a nijako nedvíhal
         sa z blata. Ba, čo viac, počal na ratu kričať. Vyvrátil ľavú nohu opätkom von a skrčil v
         kolene. Potom sa zatrepal v bahne, ako ryba na suchu, oprel sa o lakeť a zas o druhý, akoby
         chcel vstať, ale nemohol a zas sa len zvalil a bezvládne zostal ležať, nesiahnuc ani za
         klobúkom, ktorý čupel hore strieškou na tri piade od neho.
    </p>
    <p>
     „Ježiš, Mária,“ volal v trapiech, „nohu mi zlomilo. Čo si ja počnem teraz? Ktože vás
         vyživí, deti moje drobné?… Verona moja, čo si ty teraz počneš samotná?“
    </p>
    <p>
     Jeden pán v čiernej bunde s vyhrnutým golierom, v čiapke so šiltom, tučnej tvári s
         hrdzavými, veľkými fúzmi, prvý zoskočil z bričky a utekal k povalenému Ďurovi, zdvihnúc si
         šosy bundy, aby sa nezablatili. Druhý, mladý, v krátkom remennom kabáte s malým klobúčikom
         s tetrovím perom, v žltých remenných gamašiach, držal staršieho za rameno, aby sa
         nepokĺzol, a utekal zároveň s ním. Kočiš v gumovom plášti medzitým prekročil zo zadného
         sedadla, kde predtým sedel, na predné a chytil pustené opraty.
    </p>
    <p>
     Ďuro sŕkal a zvíjal sa, majúc nohu skrivenú opätkom von a skrčenú v kolene.
    </p>
    <p>
     „Nohu mi zlomilo, nohu mi zlomilo,“ kričal plačlivo, hľadiac zúfanlivo na pánov.
    </p>
    <p>
     O chvíľku mu počal hlas slabnúť a zažmúril oči. Zdalo sa, že nedýcha.
    </p>
    <p>
     „Zamdlel,“ povedal mladý s tetrovím perom.
    </p>
    <p>
     „Nepríjemná vec, nepríjemná vec,“ hundral starší tiež plačlivo, hľadajúc ručník po
         vreckách, aby si utrel zaslzené oči. „Bolo mi treba poháňať…“
    </p>
    <p>
     „Čo robiť?“ pýtal sa mladý, potichu, akoby samého seba a potiahol si v nesnádzach
         klobúčik k nosu.
    </p>
    <p>
     „Bežte za doktorom, bežte za doktorom,“ rozkazoval starší, obchádzajúc Ďura a
         rozkladajúc rukami. „Predám tie divé zvery… Bolo mi to treba… Bežte pre doktora… Takéto
         nešťastie.“ Škrabal sa po sluche a utieral si oči ručníkom.
    </p>
    <p>
     „Takto ležať nemôže,“ odporoval mladý, „musíme sa najprv o neho postarať.“ Ukázal na
         Ďura, ktorý sa nehýbal.
    </p>
    <p>
     Zavolali na kočiša a všetci traja vyložili zablateného Ďura na bričku. Cvalom prešli do
         najbližšej dediny. Prvý dom bola krčma, ta vošli. Krčmár, chudý Žid s malou šedivou bradou,
         zvráskavelej tvári s červenými, ustavične slziacimi, zakarpavenými očami, vidiac pánov,
         pustil ich do svojej izbičky so zatiahnutými fotelmi a posteľou. V izbe bol suchý, horúci
         vzduch od malej, železnej pece, v ktorej hučal oheň. Posteľ odokryli a položili do nej
         Ďura, ktorý sa ešte vždy nehýbal a mal skrivenú nohu.
    </p>
    <p>
     „Pre doktora, pre doktora,“ kričal pán v bunde, zhodiac čapicu a utierajúc si teraz už
         lysinu, ktorá sa mu v strachu zapotila. Plno drobných kropají vystupovalo mu na čelo,
         záhyby nosa plnili sa mu potom neustále a celá tvár sa blyšťala. V povedomí, že zapríčinil
         smrť, zmäteno chodil po izbe a súril doktora.
    </p>
    <p>
     Ďura trhlo. Už zo tretí raz počul spomenúť doktora a srdce mu zabúchalo.
    </p>
    <p>
     — Veď, ak doktor príde, nuž ho prezrie a všetko uvidí, — myslel si. — Lepšie bude, keď
         sa zobudím a skočím z postele… Alebo, keď sa aj zobudím, a z postele jednako nezoskočím…
         Vec na uváženie… Zostanem ležať, ale sa zobudím… Až pre doktora pošlú, času dosť.
    </p>
    <p>
     Zavzdychol a otvoril oči.
    </p>
    <p>
     „Vzdychá, žije,“ poznamenal mladý v gamašiach a prešiel ku posteli. Starší pobehol za
         ním a sadol si na peľasť, nakloniac sa nad Ďura.
    </p>
    <p>
     „Čo vás bolí?“ spýtal sa.
    </p>
    <p>
     „Všetko,“ pošepol dokaličený, sťaby ani hovoriť nevedel od slabosti, „ale nohu, nohu
         nemôžem vystrieť…“
    </p>
    <p>
     „Ktorú to?“
    </p>
    <p>
     „Túto,“ ukázal nosom a pohľadom na ľavú.
    </p>
    <p>
     „Teda ľavá.“
    </p>
    <p>
     „Ľavá, ľavá, bože môj… Moja žena… Zavezte ma domov.“
    </p>
    <p>
     Hlas mu znel trasľavo a plačlivo.
    </p>
    <p>
     „Ja sa už postarám o vás,“ uspokojoval tučný pán… „Doktora pošlem, ako prídem do mesta.“
    </p>
    <p>
     „Nie, nie, načo doktora platiť. Žena Verona napraví. Tá už nejednému napravila… Ak by tá
         nie, potom.“
    </p>
    <p>
     „Odkiaľ ste?“ opýtal sa so sústrasťou.
    </p>
    <p>
     „Z Horných Luhov.“
    </p>
    <p>
     „A ako sa voláte?“
    </p>
    <p>
     „Ďuro Koštiaľ.“
    </p>
    <p>
     „Ďuro Koštiaľ?“
    </p>
    <p>
     „Áno.“
    </p>
    <p>
     „Z Horných Luhov?“
    </p>
    <p>
     „Odtiaľ prosím.“
    </p>
    <p>
     Pán v bunde vstal z peľasti a pošiel ku mladému. Vytiahol akési písma z vrecka, nastrčil
         okuliare a pozeral do nich. Potriasol hlavou, čudujúc sa náhode. Mrkol na chorého a udrel
         prstami po písmach.
    </p>
    <p>
     „Ten istý,“ pošepol mladšiemu.
    </p>
    <p>
     „Ale,“ začudoval sa aj mladší.
    </p>
    <p>
     „K nemu sme šli.“
    </p>
    <p>
     „Teraz ste vy jeho dlžníkom.“
    </p>
    <p>
     „Chudák.“
    </p>
    <p>
     Takto šepkali za chvíľu. Ďuro medzitým zase počal vzdychať čím ďalej tým častejšie.
         Vzdychanie premenilo sa o chvíľu na fňukanie. Konečne, akosi divne, neprirodzene rozplakal
         sa, vydávajúc zo seba zverské, divoké zvuky, podobné zavýjaniu. Do tohoto zavýjania plietol
         meno ženy Verony a detí Jana, Zuzy a Barbory.
    </p>
    <p>
     Tučný pán zase zmäkol a chcejúc potlačiť pohnutie, zatrúbil do šatky, sťaby si nos
         čistil. Prešiel zase ku posteli a sadol na peľasť.
    </p>
    <p>
     „Ja sa postarám, Ďurko. Nebanujte. Všetko bude v poriadku… A na apatieku tu máte.“
    </p>
    <p>
     Vytiahol dve banknóty a dal ich Ďurovi.
    </p>
    <p>
     „Tu máte, Ďurko. Ja som vina… Ak by nestačilo, len príďte ku mne do mesta… Ja už
         pomôžem… Nohu vám napravia. Budete chlapom ako predtým.“
    </p>
    <p>
     Ďuro pozrel na banknóty. Svetlasté a väčšie… Stovky… Dve stovky. Práve toľko, koľko si
         žiadal.
    </p>
    <p>
     Chytil pánovi ruku a bozkal ju.
    </p>
    <p>
     „Ďakujem pánu veľkomožnému.“
    </p>
    <p>
     Á v očiach zableskli sa mu úprimné slzy vďačnosti.
    </p>
    <p>
     Páni odišli s tým, aby sa krčmár postaral o prevezenie sedliaka do Horných Luhov.
    </p>
    <p>
     Koštiaľ sa skutočne v perinách odviezol domov. Žid mu privolal ešte na cestu:
    </p>
    <p>
     „Nedajte sa od tisícky.“
    </p>
    <p>
     * * *
    </p>
    <p>
     Ale na tisícku nevyšlo. Ďuro na druhý deň išiel do mesta aj s dvesto korunami, čo dostal
         za zlomenú nohu. Hlásil sa v banke, že chce svoju dlžobu vyplatiť. Mladý s červeným
         podbradníkom mu oznámil, že je jeho dlžoba už žalovaná, aby šiel ku advokátovi. Bankový
         sluha ho zaviedol až ku dverám… Ďuro zaklopal, pritlačil kľučku a potichu vtiahol sa do
         kancelárie. Pozrel a od ľaku ani dvere neprivrel. Zostal ako skamenelý stáť.
    </p>
    <p>
     Pri veľkom písacom stolíku sedel včerajší pán s hrdzavými fúzmi a hľadel na neho.
    </p>
    <p>
    </p>
   </div>
   <div type="chapter">
    <head>
     Slnečný kúpeľ
    </head>
    <p>
    </p>
    <p>
    </p>
    <p>
     Mestský notár Škorec, s chudou umučenou tvárou, na ktorej kožka len tak visela, si už
         zúfal. Zo dňa na deň mu bolo ťažšie prejsť cez veľký mestský rínok. Akýsi neurčitý pocit
         strachu sa ho zmocňoval, keď prechádzal cez jeho holý, žabicou vydláždený priestor. Zdalo
         sa mu, že sa v samom prostriedku rínku potočí, zakrúti, nebude sa môcť na nič podoprieť a
         odpadne. Druhí mávajú ten istý pocit, keď musia prejsť ponad potok cez úzku lavičku.
    </p>
    <p>
     Dlho sa premáhal a chodil cez rínok, aby vzdoroval tomuto strachu. Konečne raz skutočne
         dostal závrat a musel sa oprieť, navidomoči mnohých, o stĺp lampy a tak stáť za chvíľku,
         kým sa osmelil ďalej ísť.
    </p>
    <p>
     Zdôveril sa s týmito pocitmi aj mestskému doktorovi Edutovi, mladému ešte človekovi, bez
         fúzov, s hustými bakombardami, dobrej a vážnej tvári.
    </p>
    <p>
     Doktor ho zachytil prejsť sa za mesto.
    </p>
    <p>
     „Nervozita,“ povedal mu, „šport, kamarát, a ozdravieš. V zime ródle, korčule, ski,
     <ref target="ftn.id2578437">
     </ref>
     v lete chôdza, kúpele, menovite slnečný kúpeľ…“
    </p>
    <p>
     „Neverím ani vzduchu, ani slncu,“ odporoval temno Škorec. „Pre mňa sa chystá tma —
         mozgová tma… Dovoľ, aby som sa ťa chytil. Omnoho bezpečnejšie sa cítim, keď sa držím
         niekoho.“
    </p>
    <p>
     Šli poľnou cestou medzi brehmi, ktoré sa už zelenali novou, bledozelenou trávou. Slnce
         lahodne pálilo cez hrubé súkno zvrchníkov. Vzduch priezračný a ľahký mimovoľne šíril nozdry
         a pľúca. Pohladkával líca, ako neviditeľná, jemná hodvábna šatka. Tento závan prírody vlnil
         drobnú oziminu a striasal kvet z kvitnúcich čerešieň. Cesta sa už prášila a hrudky
         zoschnutého blata mrvili sa pod nohami.
    </p>
    <p>
     Doktor sa uštipačne zasmial:
    </p>
    <p>
     „Neveríš vzduchu, ani slncu. Nepotrebuješ veriť, len pozrieť pred seba a skúsiť ich… Aká
         bola táto cesta pred troma týždňami. Blato po kolená, mláky. Pozri, teraz je ako dlaň… A
         tieto brehy. Aké smutné a holé boli. Pozri, rozzelenali sa… I ty si také bahno a mláka,
         holý a smutný breh… Buď na vzduchu a slnci, omladneš, ako, ľaľa, tamten brezový hájik.
         Veru.“
    </p>
    <p>
     „Filozofia alebo poézia je, čo vravíš.“
    </p>
    <p>
     „Čoby. Zdravoveda… Vieš čo? V júni začneme spolu slnečné kúpele, aby ti nebolo samému
         smutno. Priberieme k sebe aj zverolekára Papsta. To je tiež taký nervózny pán. Vždy sa
         chytá za hlavu a tancuje ešte aj vtedy, keď sedí pri pive.“
    </p>
    <p>
     Tak sa stalo, že notár Škorec, doktor Edut a zverolekár Papst chodili každé pekné letné
         odpoludnie kúpať sa k úpustu, neďaleko za mestečkom, tak asi dvadsať minút. Miesto bolo
         pekné. Z jednej strany vŕšok celý zelený, na jeho úpätí bujná mäkká pažiť. Z druhej strany
         husté nepriehľadné vrbiny s drobným riečnym pieskom na brehu. Práve dobrým na vyvaľovanie
         sa a praženie na slnku. Za vŕškom viedla hradská. Odtiaľto, kto bol zvedavý, mohol sa dívať
         na kúpajúcich sa. Ale ktože sa bude dívať na to, keď sa chlapi kúpu? A potom, ktože chodí v
         lete poobede po hradskej? Nevyjde veru ani Marína Sirenáková, ani pehavá, ale pekná Rozetka
         Mandalíková, ani mladá, kučeravá podsudcová,
     <ref target="ftn.id2578541">
     </ref>
     zapudrovaná Bety Rišáková. Tie vychádzajú len večierkom, keď mesiac svieti, ako
         hviezdy. Pred gazdami, vandrovníkmi, dedinčanmi a dedinčiankami niet sa čo hanbiť.
    </p>
    <p>
     Kúpali sa teda páni veselo. K slnečnému kúpeľu pripojili aj gymnastiku Müllerovho systému.
     <ref target="ftn.id2578571">
     </ref>
     Chodili po brehu, hádzali rukami raz pred seba, raz od seba, drgali a krútili
         nohami, na bruchá sa hádzali, na chrbty prevaľovali, a to všetko podľa komanda doktorovho,
         ktorého bolo poznať iba po hustých bakombardoch a nohavičkách červenej farby. Okrem toho
         doktor mal najhrubšie nohy a zarastené prsia. Notár mal modré nohavičky, ale poznať ho bolo
         aj po podlhovastej hlave s chumáčom mokrých vlasov v čele a po tenkých ako trieska nohách a
         ramenách. Zverolekár Papst pýšil sa s nohavičkami s červenými a bielymi pásikmi, guľatou,
         plešivou hlavou. Ináče ich nebolo rozpoznať.
    </p>
    <p>
     Leto bolo krásne, horúce, bez vetrov, a tak sa naši páni každé popoludnie kúpali.
         Choreli od slnca od hlavy do päty. Notár sa už-už zotavoval a bez strachu prešiel zo tri
         razy cez rínok. Zverolekár sa už tak nehniezdil a nebúchal do boku susedov, čo sedávali s
         ním v kiosku mestského hostinca. Doktor Edut však sa tešil, že jeho rada pomohla menovite
         Škorcovi a radil každému slnečný kúpeľ, spojený s vodným a Müllerovou gymnastikou.
    </p>
    <p>
     Ale nie preto žijeme v malom meste, aby sme sa nikdy nezasmiali a len svoje nervy
         kurovali. Zahrajú nám aj tu veselé frašky, keď aj nie chýrni umelci, ale teraz ten a druhý
         raz ten. Niekedy aj samé predstavenstvo obce…
    </p>
    <p>
     Matej Jakub, polremeselník a polgazda, kosil v jedno odpoludnie ďatelinu na svojej rate
         neďaleko úpustu. Slnce pražilo, ako by sa nebol zohrial? Zohrial sa veru do červena a do
         potu. Pritom ho veľmi pálili nohy v čižmách. U nás sa síce takí ľudia, ako bol Jakub, od
         krstu do smrti nekúpu, vyjmúc tých pár detských kúpeľov, ale, divná vec, Jakubovi zachcelo
         sa odrazu aspoň nohy si omočiť.
    </p>
    <p>
     Hodil kosu a už sa spúšťal z vŕšku k úpustu, keď sa odrazu zastavil. Traja celkom nahí
         ľudia s fúzmi a bradami, v krátkych, farbistých nohavičkách, krútili hlavami raz napravo,
         raz naľavo. Jakub tiež pokrútil hlavou a pozrel na nebo, či neletí nejaký balón.
     <ref target="ftn.id2578664">
     </ref>
     Ale o balóne ani chýru. Siné, hlboké, bez obláčka nebo klenulo sa nad ním. Čo
         tí vrtia toľko hlavami? Jeden z naháčov vykríkol, a tu, neslýchaná vec, všetci traja počali
         sa pliaskať po stehnách. Dvíhali ruky dovysoka a rýchlo spúšťali ich k lýtkam. Pliaskalo
         to, ani čoby piestom prali.
    </p>
    <p>
     Jakub nerozumel. Napadlo mu hneď, že to budú iste tí traja blázni, o ktorých čítal v
         novinkách, že ušli z blázinca a ponevierajú sa po okolí. Učupil sa a štvornožky vyšiel
         naspäť na vŕšok, len aby ho nezbadali a za ním sa nepustili. Ani sa len neobzrel. Keď
         zišiel na hradskú, skoro behom pustil sa dolu ňou, aby vec oznámil slávnemu predstavenstvu…
         Takto znebezpečovať ľudí!… Ak im tak napadne všetkým trom za mnou sa pustiť. Krásne by bol
         vyzeral… Stretol sa s Mrvenčíkom, gazdom z Dolnej ulice, ktorý tiež išiel s kosou na
         ďatelinu. Vtedy mu napadlo, že si kosu nechal na ráte.
    </p>
    <p>
     „Nože, susedko, tam mám kosu na mojom ďatelinisku. Opatri mi ju. Idem s vážnou vecou.“
    </p>
    <p>
     „S akou?“
    </p>
    <p>
     Jakub zamrkal očami smerom k úpustu:
    </p>
    <p>
     „Pri úpuste si daj pozor,“ upozornil ho.
    </p>
    <p>
     „Čože sa stalo?“
    </p>
    <p>
     „Akísi blázni sa kúpu… Ušli z mesta. Pomysleli si, že sa okúpu a tam sú. Hrozia sa proti
         nebu a pliaskajú jeden druhého.“
    </p>
    <p>
     „Nehovor.“
    </p>
    <p>
     Jakub sa zadušil.
    </p>
    <p>
     „Idem to oznámiť predstavenstvu,“ podotkol vážne, „a ty si daj pozor, aby ťa nezbadali.“
    </p>
    <p>
     Mrvenčík sa chcel vrátiť, ale sa stretol s Janom Holubom, mešťanom z Horného konca.
         Obidvaja potom osmelili sa pozrieť z vŕšku na kúpajúcich. Šli tadiaľ dve ženy a tiež sa
         zastavili. Zastali dívať sa aj traja čižmári, ktorí šli z jarmoku a niesli na žrdiach
         nepredané čižmy. Onedlho bola na vŕšku celá kopa ľudí a smiala sa pohybom a posunkom našich
         naháčov, kúpajúcich sa raz vo vode, raz na slnku a gymnastizujúcich sa. Ale smiech bol
         tichý, tlmený, aby to tí traja nejako nepočuli a nezbadali divákov. Doktor Edut raz
         vyskočil na breh s pažiťou, a za ním šikovným pohybom vyhodil sa na breh aj notár,
         zverolekár sa už počal tiež driapať, a čižmári už aj brali svoje žrde, plašiac:
    </p>
    <p>
     „Na nás idú!“
    </p>
    <p>
     Všetci vyhrnuli sa na hradskú.
    </p>
    <p>
     „Ide richtár,“ povedal ktosi.
    </p>
    <p>
     Skutočne, vynorila sa hrubá a veľká postava pána richtára obce, Ernesta Smaženíka, v
         bielych plátenných šatách, v mäkkej košeli bez kravaty, so slameným klobúkom, posoteným na
         tylo. V ruke mal trstenicu a rozháňal ňou pri každom kroku. Ponáhľal sa veľmi a váľal dlhé
         kroky. Pri ňom drobčil krátky Jakub, majúc klobúk dolu z hlavy od teploty. Obďaleč po
         bokoch richtárových šli dvaja mestskí sluhovia so šabľami.
    </p>
    <p>
     Richtár so zmrašteným obočím prezrel zástup.
    </p>
    <p>
     „Kde sú?“ opýtal sa prísne.
    </p>
    <p>
     Jakub ukázal k úpustu.
    </p>
    <p>
     Richtár vyšiel na vŕšok a pozrel dolu. Zástup šiel za ním.
    </p>
    <p>
     „Kto sú to?“ spýtal sa zase, práve tak prísne ako predtým.
    </p>
    <p>
     Nik nevedel.
    </p>
    <p>
     „Choďte Jakub, a oslovte ich, aby sa hneď obliekli, — vy ste boženík.“
     <ref target="ftn.id2578843">
     </ref>
    </p>
    <p>
     Jakub sa poškrabal za ušami.
    </p>
    <p>
     „Ja? Prečo ja?“
    </p>
    <p>
     „Vy ste boženíkom,“ opätoval richtár.
    </p>
    <p>
     „To nepatrí boženíkovi… Veru… Aby ma zmlátili,“ protestoval Jakub a odstúpil od richtára
         do pozadia.
    </p>
    <p>
     „Choď ty,“ rozkázal Smaženík mladšiemu mestskému sluhovi, „len zhurta na nich, aby sa
         hneď a zaraz obliekli, že im to rozkazuje richtár… No, čo sa nehýbeš?… Rozkazujem ti,
         marš!“
    </p>
    <p>
     Sluha sa nehýbal. Pomyslel si na dieťa, čo sa mu pred mesiacom narodilo. Ktože ho
         opatrí?
    </p>
    <p>
     „Pán richtárko,“ povedal nahlas, „ktože sa bude potom starať o môjho Ďurka?“
    </p>
    <p>
     Ani starší sluha sa neopovážil. Čižmári, smelí chlapci, sa vyhovorili, že ich nepočúvnu.
         Mrvenčík sa len zasmial a povedal: „Ja? Dobre by bolo.“
    </p>
    <p>
     — Akože ich zlapáme? — hútal richtár, — a keď ich zlapáme, nemáme ich čím poviazať… A
         keby sme aj mali ich čím poviazať, ako ich odšutrujeme?
    </p>
    <p>
     Traja kúpajúci sa práve v tomto čase počali otvárať a zatvárať ústa.
    </p>
    <p>
     „No, blázni,“ hundral richtár, „otvárajú bez príčiny papule… Šándor,“ obrátil sa k
         mladšiemu sluhovi, „choď a daj zapriahnuť do mestskej príležitosti, príďte sem a dones aj
         povrazy. Ale sa ponáhľaj!“
    </p>
    <p>
     Sluha odbehol.
    </p>
    <p>
     Naháči ešte za chvíľu otvárali a zatvárali ústa, potom odrazu udreli sa po stehnách a
         otrčili ruky s roztvorenými dlaňami proti sebe. To bol ich müllerovský pozdrav. Hneď za tým
         počali sa obliekať.
    </p>
    <p>
     Ledva si notár položil veľký slamený klobúk na hlavu, aký nik nenosieval, richtár si
         pľasol do dlaní a vykríkol v najväčšom podivení:
    </p>
    <p>
     „Veď je to náš notárko!“
    </p>
    <p>
     Dohrmel koč.
    </p>
    <p>
     „Veď je to doktor Edut,“ skríkol Jakub.
    </p>
    <p>
     Konečne poznali aj zverolekára.
    </p>
    <p>
     Že by sa všetci traja boli zbláznili, nemôže byť, — pomyslel si richtár a hodiac za ním
         stojacemu Jakubovi dosť nahlas do očí, že je mamľas, zišiel dolu vŕškom ku rieke. Pozdravil
         sa pánom a zavolal im na druhý breh:
    </p>
    <p>
     „Nech sa páči na tento breh vystúpiť. Hore vás čaká mestská príležitosť. Môžete sa
         odviezť…“
    </p>
    <p>
    </p>
   </div>
   <div type="chapter">
    <head>
     Výborník
    </head>
    <p>
    </p>
    <p>
    </p>
    <p>
     Pán majster Dionýzius Ježo nebol len jednoduchým čižmárom, ale aj členom slávneho
         obecného výboru. Zametal síce na rozkaz ženy aj pred svojím domom, ale bol hrdý, že môže
         zametať všade. Napríklad z mestského hostinca vyteká kanál. Celý rínok smrdí. Keby chcel,
         mohol by pozdvihnúť slovo proti tomu. Hostinský to dobre vie, a preto mu je kamarátom. Vždy
         mu odmeria, ako sa patrí. Vody do vína neprileje. Bojí sa jeho slova. To je to. Nuž a ruka
         ruku umýva. Kvôli kamarátstvu čuší. Keď smrdí, nech smrdí. Nech druhých bolí hlava… Alebo,
         len jedno slovko by ho to stálo, a richtár by bol hore nohami. Povedzme len maličkosť.
         Povedzme o gazdovaní s petrolejom. Päť lámp je v našom mestečku a nikdy nesvietia. Koľkože
         sa prijalo v preliminári?
     <ref target="ftn.id2579018">
     </ref>
     Akože zneli účty ohľadom osvetlenia? Kedy a koľko ráz sa svietilo? Kdeže je ten
         petrolej? Ha? A keď sa s ním v meste nesvieti, ktože s ním osvetľuje? Hm? Nuž ale richtár
         mu je tiež vždy dobrým. Čo jeden mestský oldomáš, vždy ho zavolá. Čo by sa on za prsty
         ťahal s ním? Keď je druhým dobrý, jemu je ešte lepší. Ale je pravda, že keby pán majster
         Ježo chcel, neboli by v obci ani polgárky.
     <ref target="ftn.id2579038">
     </ref>
     Pravda, kto je múdry, nebude nikdy proti školám a proti vývinu mestečka. Všetci
         sa naučíme po „uhorsky“.
     <ref target="ftn.id2579058">
     </ref>
     To je prvé. A keď toto nastane, ký čert rozpozná majstra Ježu od veľkomožného
         slúžneho Čillagošiho. Len tá reč ich delí. Rozum, manýr jednaký. S profesormi a ich
         famíliami navalí sa do mesta ľudí a peňazí. To je druhé. Blata v meste hrúza, budú sa
         lepšie míňať, keď nie iné, aspoň čižmy. Peňazí má síce — ale len bitky je dosť. A potom,
         potom… Nuž ale hlavná vec je reč… Nedávno chceli páni akýsi trotoár. Každý si má svoje
         preddomie vyložiť kameňmi, aby aj keď je blato, bolo sucho. Toto sa už pánu majstrovi
         nepáčilo. Keď je sucho, netreba trotoáru, a keď je blato, pľušť, nečas, aj ten vrabec sa
         uchýli pod strechu. Nech každý čaká, kým sa vyjasní. A ten, ktorý musí, nech príde k nemu,
         k pánu majstrovi. Dá mu čižmy po hrdlo a lacno. Nie sú na to čižmy, aby sa nenosili. Ako to
         slnce, dážď, hrmavica, chumeľ, tak aj čižmy sú od pána boha. Na to dal pán boh rozumu, aby
         sme sa proti nehodám mohli brániť. Preto vieme, kedy treba chodiť v črieviciach a kedy v
         čižmách. Čižmy, a nie trotoár. Dosiaľ sme boli bez neho, budeme aj naďalej. „Neodhlasujeme!
         Apelujeme!“ určil pán majster. Návrh len-len že neprepadol. Ale keď pán notár Žilinský
         vstal a zložiac okuliare vysvetlil, že je dlažba potrebná ako kus chleba, preto, aby sme sa
         nepotopili, keď je blato, a aby sme sa nevydusili, keď je prach, a keď na to aj pán richtár
         prikývol, uznali všetci, aj pán majster, že už takto áno, to sa rozumie, je vec potrebná.
         Mnohí zakričali aj „íljen!“. Ale je pravda, že keby bol pán majster chcel, návrh prepadne
         ako panslávsky kandidát.
    </p>
    <p>
     Takýto potentát bol Ježo v obecných záležitostiach. Už by ho aj boli vyvolili za
         podrichtára, ale si ešte pestoval svoje remeslo. Len to mu nedovolilo. Ináče mu to ani
         netreba. Ako výborník zastane si vždy hrdo, neodvisle.
    </p>
    <p>
     Kto by uhádol príčinu, že aj ten najsmelší bojovník býva vo svojej domácnosti
         najpokornejším otrokom? Pán majster bol tiež vojakom. Nebál sa ani slepých, ani ostrých
         patrónov. Neraz mu revali kanóny do uší pri manévroch a nebál sa. Odhodlane hnal sa na
         nepriateľa, keď zabubnovali alebo zatrúbili na šturmu. Hrdo stál neraz pred generálmi a
         smelo odpovedal, keď sa ho pýtali. A aj teraz. Či nie on jediný je smelý vo verejných
         záležitostiach? Ako hromžieval pred mestským domom na pánov. Ako zúril na nich po
         zasadnutiach. Videli sme, že sa nedal a vždy povedal: „To sa mi páči. To nie!“ Kto ho videl
         pri verejnom účinkovaní, nebol by veril, že tento istý človek tak pokorne vbíjal drevené
         klince do podošiev. Ako stával pred svojou tučnou pani majstrovou Zuzanou, rodenou Kiš. Keď
         vchádzala do chyže, už sa mu kladivko kĺzalo a mráz mu išiel po chrbte. V okamžiku prebehol
         mysľou, či ozaj nespravil niečo zlého? Ale či mal pokojné svedomie, či nie, vždy si myslel,
         že niečo vyparatil alebo nespravil, čo mal. Hneď a zaraz mu prišli všelijaké otázky na
         myseľ. — Či som ja ozaj podstlal kravám? Ale hej… Narezal som burgyne?… Tak je. Narezal.
         Dal som sviniam žrať? Dal… Dobre je… Pil som, či nie?… Nepil… Tak je všetko v poriadku…
         Nemôže mať proti mne nič —
    </p>
    <p>
     Ale žena je preto ženou, aby niečo vymyslela.
    </p>
    <p>
     „A si narúbal dreva?“ ohriakla ho.
    </p>
    <p>
     — Tu máš! — myslel si pán majster, — veď je tak. Nenarúbal som, ale keby bol aj narúbal,
         iste by sa spýtala, či som dvor zamietol. A keby bol aj dreva narúbal, aj dvor zamietol, na
         každý pád by ma bola poslala do sklepu pre ocot.
    </p>
    <p>
     Ale pán majster ani neodpovedal. Hodil topánky a kladivko a už sa aj bral drevo rúbať.
         Rúbal, rúbal, kým mu žena nepovedala:
    </p>
    <p>
     „Ešte stále rúbeš? Nemáš ty druhej roboty? Do polnoci bude tu kálať… Nepomyslí na
         remeslo. Chumaj!“
    </p>
    <p>
     A pán Ježo vrátil sa k trojnohe. Chudák! Akokoľvek sa usiloval, nikdy nevyhovel svojej
         polovičke. Darmo zametal, čistil, rúbal, varil, halušky hádzal, stával pri sporáku na ženin
         rozkaz, aby mlieko nevykypelo, hrnce k ohňu pristavoval a od ohňa odstavoval… Nebol by
         vyhovel vari ani vtedy, keby sa bol na hlavu postavil. Obľahčilo sa mu iba vtedy, keď šiel
         na mestské zasadnutie. Žena skrotla. Neodporovala, len naučenie mu dávala:
    </p>
    <p>
     „Ale aby si niečo nevykázal, ty trubiroh!“
    </p>
    <p>
     Ježo len čo zavrel dvercia a pošiel na dvadsať krokov od svojho domu, už sa usmieval,
         hruď sa mu rozšírila, dýchal voľne a vážne sa opieral o palicu, kráčajúc k mestskému domu.
         Hodil kedy-tedy hlavou, akoby ho golier tlačil, poťahoval krátky kabátik a mrdal plecami.
         Kedy-tedy zdvihol ukazovák ku strieške svojho klobúka na znak pozdravu a bol zas hrdým a
         sebavedomým.
    </p>
    <p>
     „Dobrý deň, sváko!“ pozdravovali sa mu.
    </p>
    <p>
     „Ďakujem.“
    </p>
    <p>
     „Kdeže, kde?“
    </p>
    <p>
     „Do zasadnutia.“
    </p>
    <p>
     A vypäl sa bez toho, žeby sa bol zastavil. Nie veru, nikto by neuveril, že tomuto
         ctenému výborníkovi nadáva žena do trubirohov, takú úctu vzbudzoval pred tými, ktorí ho
         stretali.
    </p>
    <p>
     Ale nič netrvá večne. Menovite sláva nie. Ako keď sa chlapec zrúti z lipy, kde vtáčence
         vyberal. Len pred chvíľou bol vysoko nad chalupami, a hľa, nevie sa pozbierať zo zeme.
         Jediná minúta, okamžik.
    </p>
    <p>
     V jedno hmlisté jesenné popoludnie pán majster tiež takto hrdo kráčal k mestskému domu.
         Hmla sa rozostierala ulicami a oblievala vlahou tvár. Bol to dážď bez kvapák, akoby si sa
         kúpal v chladnej, nepríjemnej pare. Tma bola už o druhej. Žlté bahno čvŕkalo pod nohami,
         keď bolo treba prejsť cez ulicu.
    </p>
    <p>
     Išlo o osvetlenie mestečka. Nedá sa určiť príčina, ale Ježo nenávidel svetlo. Keby bol
         mal aj rád svetlo, neišlo mu do hlavy osvetlenie. — Osvetlenie? — myslel si, — veď je. Päť
         lámp horí, vlastne by malo horieť. Posiaľ nehorievali, to je pravda… Ale práve preto
         netreba osvetlenia. Len treba týchto päť lámp riadne každý večer zapáliť a bude svetla dosť
         a dosť… Lebo, napríklad, vezmime rínok. Lampa pri kostole osvieti pol rínku. Za kostolom by
         síce aj takto bola tma, ale tu je krčma Steinova. Odtiaľ ide svetlo, a tak je aj za
         kostolom svetla dosť. Rínok je teda celý osvietený. Keď pridáme aj večnú lampu, čo je na
         kríži, ani Pešť je nie lepšie osvetlená… Len uvážiť veci… Ďalej. V jarmočnej ulici je druhá
         lampa. Osvieti z dolného konca práve pol ulice, ale tu je zas rínková lampa, tá osvieti
         druhú polovicu. Teda celá jarmočná ulica je osvietená. A to sú len dve lampy. Zvyšujú ešte
         tri. To je na ostatok mesta celkom dosť. Múdri ľudia to boli, čo tie lampy porozostavovali…
    </p>
    <p>
     Stretol sa s kolegom Jančíkom, tiež poctivého remesla čižmárom a výborníkom. Podali si
         ruky a šli spolu na zasadnutie.
    </p>
    <p>
     „Čo to zase chcú?“ spýtal sa Jančíka.
    </p>
    <p>
     „Osvetlenie,“ zasmial sa Jančík.
    </p>
    <p>
     „Na kieho čerta?“
    </p>
    <p>
     „Čo ja viem?“
    </p>
    <p>
     „Ale veď to netreba.“
    </p>
    <p>
     „Čoby bolo! Kto je poctivý, za vidna ide domov. Trafí aj bez lampáša.“
    </p>
    <p>
     „Nuž pravda. To bude iste len na to, aby pisári a všelijakí opití lumpi nepadali do
         Jalovky, keď idú v noci z krčmy.“
    </p>
    <p>
     Jalovka bola riečka, čo tiekla cez rínok.
    </p>
    <p>
     „Tých je nie škoda.“
    </p>
    <p>
     „To je tak. Nech sa potopia.“
    </p>
    <p>
     Pripojil sa k nim červený mäsiar Trupák.
    </p>
    <p>
     „Bude búrlivé zasadnutie,“ povedal.
    </p>
    <p>
     „Pre to svetlo?“ spýtal sa Ježo.
    </p>
    <p>
     „Preto. A vy vari budete zaň hlasovať? — Nebojíte sa pána boha? Načože je noc? Aby ľudia
         spali. Zákon boží chcú narušovať. Keď má byť tma, nech je tma. Deň je na svetlo…“
    </p>
    <p>
     Takto zmýšľali všetci jednoduchí výborníci. Kto bol poriadny kresťan, bol tohoto
         náhľadu. Pred bránou mestského domu už ich stálo zo dvadsať v kope. Šumeli, ako bzučia
         včely, keď sa roja. Šum sa zmáhal. Bolo počuť aj výkriky:
    </p>
    <p>
     „Nové prirážky… Zase prirážky… To sa rozumie… Kto to vydrží? Načo sú lampáše… To je
         lacnejšie… Dvesto percent… Žiť sa nedá.“ Stolár Žitný už aj päste dvíhal a nadával
         richtárovi do panskej lásky na zajačom chvoste.
    </p>
    <p>
     Išla pomimo kostolníkova žena a zastavila sa.
    </p>
    <p>
     „Čo to bude?“ spýtala sa Ježu, ktorý stál opodiaľ a rozhadzoval rukami.
    </p>
    <p>
     „Búrlivé zasadnutie,“ odvrkol tento zvysoka.
    </p>
    <p>
     — Búrlivé zasadnutie, — zachytila kostolníkova, — čo je to? To je niečo strašného…
         Búrka. Tam sa iste budú biť. Strieľať. A Ježová si pustí muža. Veď keď ho Trupák ovalí,
         amen, je po ňom… Všetci majú palice a páni iste pištole… Búrlivé zasadnutie… Zhíkla a
         odbehla povedať to Ježovej.
    </p>
    <p>
     Medzitým sa otvorilo okno nad pánmi výborníkmi a zjavila sa plešivá hlava veľkomožného
         pána slúžneho,
     <ref target="ftn.id2579417">
     </ref>
     pána Čillagošiho.
    </p>
    <p>
     „Nech sa páči, páni,“ zavolal na nich, „zasadnutie sa počína.“
    </p>
    <p>
     Výborníci stíchli, ako na povel. Zobrali sa jeden po druhom do brány, potom hore schodmi
         do poradnej siene.
    </p>
    <p>
     Tu už sedeli páni okolo dlhého, zeleným súknom obtiahnutého stola na starých, remenných
         stoliciach. Za vrchstolom sedel pán richtár Malinský. Pred ním písma a zvonec. Pri ňom na
         jednom boku slúžny s plešivou hlavou a bakombardami; veliteľ hasičov Podkylavý, starý
         mládenec s červenou tvárou a hrdzavými fúzmi; fiškál Marinovič s prebitým čelom. Na druhom
         boku notár, ktorý značil prítomných pánov; kupec Lindenberg s tvárou ako vysušená slivka;
         zemský pán Hubert s dlhou šedivou bradou a trasúcou hlavou; inžinier Hluchý, apatekár Racký
         a iní. Sedeli vážne, v očakávaní, kým si výborníci posedajú na lavice pod oknami pre nich
         určené. Konečne si posadali. Nastala tichosť. Richtár otvoril zasadnutie. Podľa obyčaje
         privítal pánov a ďakoval, že sa v tak hojnom počte dostaviť ráčili.
    </p>
    <p>
     „Lebo,“ hovoril, „uraim,
     <ref target="ftn.id2579483">
     </ref>
     páni moji, punkt nášho dneskajšieho zasadnutia je veľavýznamný. Pojednávať sa
         má návrh nášho tu prítomného pána, vysokozaslúžilého pána inžiniera.“
    </p>
    <p>
     Ktosi zavolal „íljen!“
    </p>
    <p>
     „Podľa tohoto plánu, tervezetu,
     <ref target="ftn.id2579507">
     </ref>
     udi kírem,
     <ref target="ftn.id2579516">
     </ref>
     “ pokračoval richtár, obrátiac sa k inžinierovi, ktorý na znak súhlasu prikývol
         hlavou, „slávne mestečko naše dalo by sa osvietiť takzvaným elektrickým svetlom veľmi
         snadno a veľmi lacno… Vieme, že je v Nedašovciach papiereň, v ktorej sa dorába elektrika…
         Tu sa podáva plán, ako by sme z tej fabriky mohli túto elektrinu, aby som sa dobre
         vyslovil, takrečeno preniesť. Udi kírem?…“ Pán inžinier znova pokýval hlavou na znak
         súhlasu. Richtár pokračoval: „Svetlo, uraim, páni moji, je vec potrebná, lebo ako bez slnca
         nebolo by dňa, tak bez svetla nemohli by sme deň predĺžiť… Každému zaiste leží na srdci
         vývin nášho mestečka a svetlo je vývin. Svetlo…“
    </p>
    <p>
     Dosť dlho pokračoval, krútiac sa okolo svetla ako nočný komár. Odrazu zastal. Pozrel ku
         dverám a otvoril ústa. Kľučka silno štrkla. Dvere tuhým nárazom rozleteli sa dokorán a
         buchli o stenu. Do siene vbehla veľká, bruchatá žena so zamúčenou fertuškou a rozcuchanými
         vlasmi. Červenú šatku mala spustenú na hrdle. Na čele perlil sa jej pot. Bola to pani
         majstrová Zuzana Ježo, rodená Kiš, Ježo ju prvý poznal a uchýlil sa za veľkú kasňu. Notár
         už-už chcel zapísať novoprišlého výborníka, ale vidiac, že je to žena, užasol a tak
         pritlačil tužku o koncept protokolu, že sa mu zlomila. Mestský pokladník, mysliac, že ide
         niekto porcie platiť, pobehol, ale sklamaný vrátil sa, poznajúc Ježovú, ktorá svoje porcie
         už dávno zaplatila. Apatekár skočil na rovné nohy. Statkárovi sa počala ešte väčšmi hlava
         triasť. Slúžny Čillagoši v prekvapení strhol rukávom kalamár.
    </p>
    <p>
     „Kde je môj Dynko?“ vykríkla pani majstrová, fučiac ako kováčske mechy. „Kde je môj
         muž?… Ježo, kde si? Ja si ho nedám zabiť!“ kričala, behajúc sem i tam a hľadajúc svojho
         muža.
    </p>
    <p>
     Dynko sa osmelil a vyšiel spoza kasne. Myslel sám, že sa mu žena zbláznila.
    </p>
    <p>
     „Tu som. Čo chceš? Čo sa ti robí?“ zavolal.
    </p>
    <p>
     Pani majstrová ako tigrica skočila k nemu a chytila ho za rukáv.
    </p>
    <p>
     „Hybaj! Hybaj, ty trubiroh!… Veď ti ja dám… Počkaj! Ty ozembuch! Máš štyri deti doma a
         ty, chumaj, ideš sem do búrlivého zasadnutia. Ja ti dám búrlivého zasadnutia! Marš! —“
    </p>
    <p>
     Chytila ho za pazuchu a tisla ku dverám. Pán majster sa len málinko vzpieral. Išiel
         potichu a zahanbený.
    </p>
    <p>
     „Ale, ale stryná!“ volal ktosi. Pani majstrová nevidela a nepočula. Nepopustila
         nešťastného majstra a len kričala:
    </p>
    <p>
     „Dám ti ja búrlivého zasadnutia! Len sa mi ešte raz opováž do búrlivého zasadnutia!“
    </p>
    <p>
     Notár sa hlasno zasmial. Pochopil, o čo ide. Povedal čosi slúžnemu. Ten sa zarehotal a
         buchol rukou o stolík. Apatekár sa už tiež smial. Hubertovi až slzy padali. Onedlho sa
         smialo celé slávne zasadnutie. Niektorí pobehli za Ježovci, ale inžinier ich zastavil:
    </p>
    <p>
     „Nech idú do čerta!“ povedal.
    </p>
    <p>
     Mnohí šli k oknám a dívali sa, ako pani majstrová šutruje cez rínok svojho manžela a
         zachádzali sa od smiechu.
    </p>
    <p>
     Dlho trvalo, kým pánu Hubertovi prestali slzy cupkať a kým sa pán richtár od smiechu
         prestal krčiť, kým pán veľkomožný Čillagoši prestal v záchvate smiechu o stolík búchať… a
         kým si notár zastrúhal tužku. Konečne však utíchli a richtár znova povstal, v strachu, že
         ešte niekto smiechom vypukne a on sa tiež bude musieť smiať. Odhodlal sa predsa. Vzal zase
         písma do ruky a počal:
    </p>
    <p>
     „Svetlo, páni moji, nám je potrebné…“
    </p>
    <p>
    </p>
   </div>
   <div type="chapter">
    <head>
     Večera
    </head>
    <p>
    </p>
    <p>
    </p>
    <p>
     Advokát dr. Ján Čurida sedel pri svojom písacom stolíku ešte bez písem, lebo sa len
         nedávno osadil v mestečku. Bolo jedenásť hodín pred obedom a rozmýšľal, čo by bolo
         príjemné. Príjemné by bolo všeličo. Príjemné by bolo ísť na pohárik piva, ale trafí prísť
         klient. Nikoho nenájde. Odíde. Hotová škoda. Príjemné by bolo písať žalobu, ale takú ešte
         nemá. Omnoho príjemnejšie by bolo, keby tak niekto prišiel a poprosil ho, aby prijal tisíc
         korún preddavku na budúcu advokátsku prácu. Najpríjemnejšie by ale bolo, keby tak proti
         nemu sedela slečna Želmírka Silnická, dcérka direktora Priemyselnej banky, účastinárskej
         spoločnosti, a on by jej mohol diktovať:
    </p>
    <p>
     „Slávny okresný súd! Juraj Čečina, mlynár, obyvateľ tunajší mi je titulom pôžičky dlžen
         desaťtisíc korún…“ Bola by aj žaloba, aj žena a tá žena by sa menovala Želmíra Silnická.
         Táto je dcérou direktora banky. V bankách sú peniaze. Bol by teda iste aj akýsi preddavok.
         Ale keby aj tá čečinovská žaloba nebola, len keby sa teraz dvere otvorili a prišla by ho
         volať na obed pani doktorka Želmíra Čuridová, rodená Silnická. Jeho, Čuridu, ako svojho
         muža. Ona, Želmíra, ako jeho žena. A oni by spolu obedovali…
    </p>
    <p>
     Takto rozmýšľal pán doktor, keď sa dvere naozaj otvorili.
    </p>
    <p>
     Do kancelárie vošiel bruchatý, asi šesťdesiatročný človek s červenou, vyholenou tvárou,
         chumáčovým obočím a s veľkým mäsitým nosom. Oblečený bol do obšuchaného kávového zimníka,
         obšitého čiernymi šnúrami po krajoch, s bočným vreckom na pravej strane. Z tohoto vrecka mu
         trčal dlhý pipasár s obhryzenou čutorkou a s červenými kvastľami. Na bruchu kolembal sa na
         zelených šnúrach cez krk prehodených starý, žltkavý, miestami vypĺznutý jágerský muf,
     <ref target="ftn.id2579758">
     </ref>
     ktorý slúžil miesto rukavičiek.
    </p>
    <p>
     Hrubú tŕňovú palicu aj s plochým zelenkavým klobúkom zložil do kúta a prešiel rozvážne k
         advokátovi, podávajúc mu ruku.
    </p>
    <p>
     „Andrej Škereň,“ predstavil sa, „učiteľ na odpočinku. Tunajší mešťan.“
    </p>
    <p>
     „Dr. Čurida. Čím môžem slúžiť?“
    </p>
    <p>
     „V právnej záležitosti som prišiel.“
    </p>
    <p>
     „Prosím.“
    </p>
    <p>
     „Chcem sa so ženou rozsobášiť.“
    </p>
    <p>
     „Prečo?“
    </p>
    <p>
     „Dovoľte, aby som si sadol. Musím vám celú vec rozložiť. To vyžaduje času. História
         tridsať rokov.“
    </p>
    <p>
     — Rozsobáš, — myslel si Čurida, — interesantné… „Ráčte si sem ku mne. Počúvam,“ povedal
         nahlas.
    </p>
    <p>
     „Idem ako ku spovedi. Chcem všetko povedať od a po z. Prosím vás, pán doktor, ako som už
         povedal, som Škereň a ženil som sa pred tridsiatimi rokmi. Na svadobnej večeri bola aj
         pečená kačka s majoránikom a gaštanové pyré…
     <ref target="ftn.id2579819">
     </ref>
     Od tých čias som si kúpil dom. Vysadil sad. Rodí sa mi ovocie najvyberanejšej
         fajty. Mám desať včelínov. Chýrny je takzvaný škereňovský med. Kúpil som si štyri turecké lósy.
     <ref target="ftn.id2579837">
     </ref>
     Chránim v kasni sedem vkladných knižiek. A konečne teším sa dvadsaťpäťročnej
         dcére Malvínke. Pekné dievča. Ale nebudem sa chváliť. Slovom, stačil som na všetko. Ja
         totižto…“
    </p>
    <p>
     Škereň sa udrel do pŕs.
    </p>
    <p>
     „A stačí nám na všetko… A predsa, pán doktor, od svadobnej večere nevidel som na svojom
         stole ani pečenú kačku, ani gaštanové pyré. Túžim po nich. Snáď by sa pri nich
         mladoženíchom cítil. Nemôžem sa ich dožiť… Prečo?… Preto, lebo pani učiteľka nestačí.
         Nestačí s časom. Jej stačí iba na demikát,
     <ref target="ftn.id2579883">
     </ref>
     na bielu kávu, niekedy s veľkou parou a pomocou susedy na mrvance so zemiakmi a
         škračkami. Demikát závodí s bielou kávou, ako dve drane.
     <ref target="ftn.id2579900">
     </ref>
     Raz demikát, raz káva je napred o konskú hlavu… Do zúfania mi je. Na obed
         demikát, na večeru demikát. Ráčte to uvážiť. Ktorýsi priateľ sa mi vysmieval, že sa nemám
         čo ponosovať na dražobu.“
    </p>
    <p>
     „Kúpiš si za štyri bryndze, napiješ sa vody, staneš si ku sporáku a máš večeru.“
    </p>
    <p>
     „Tak vravel. A to je aj pravda.“
    </p>
    <p>
     Advokát sa usmial. Klient sa zamračil.
    </p>
    <p>
     „Nie je to k smiechu. K plaču, pán doktor, k plaču. Ľudia by povedali, že to zo
         skúposti. Nie. Len preto, že pani učiteľka nestačí. A počujte, vždy lieta, vrtí sa ako
         vreteno. Vždy chodí, behá, lezie, štverá sa ako veverica, a práce po nej nevidíte. Raz je
         na povale, raz v pivnici, raz na dvore, raz tu, raz tam, a probujte pozrieť za ňou. Nič je
         nie v poriadku. Celé dni sa nepostelie. Periny zostávajú rozhádzané, ako za rána boli.
         Dcéru učeše o dvanástej, ale nestačí, aby sama seba učesala. Kým mi gombík prišije, trvá
         pol druhej hodiny, lebo niet doma ihly; donesú z mesta, tu vysvitne, že nieto čiernych
         cverán. Hybaj do mesta pre cverny. Je aj ihla, sú aj cverny, ale gombíka niet. Tak je s
         gombíkom. A ako je s gombíkom, tak je so všetkým. So všetkým, pán doktor, so všetkým!“
    </p>
    <p>
     Pomlčal za chvíľu, škrabúc sa za uchom.
    </p>
    <p>
     „Za tridsať rokov iba teraz badáte,“ podotkol doktor.
    </p>
    <p>
     „Teraz mi bije do očí, keď sa má dcéra vydávať. Ale počujte ma. Nie som na konci.
         Prídeme aj na to, prečo mi je to až teraz neznesiteľné… Dovoľte mi zapáliť si. Som
         fajčiarom.“
    </p>
    <p>
     „Nech sa vám páči.“
    </p>
    <p>
     Učiteľ vyňal fajku z kabáta a druhou rukou mechúrik s červeným krajom, vyhrnul ho,
         vložil doň fajku a napchal si ju. Pripálil a rozprával:
    </p>
    <p>
     „Každému uteká čas, ale mojej žene tak, ani čoby ho z misy vysušila. Bol, už ho niet.
         Odrazu jej zvonia nad hlavou na obed. Vychodím z mojej izby do stolovej. Musím sa ukázať,
         lebo by nevedeli, že je čas jesť. V stolovej, rozumie sa, neprikrytý stolík. Nik sa
         neukazuje. Chodím, chodím okolo stola. Sadám ku klavíru. Beriem akordy. Čítam novinky. Zase
         chodím. Zase beriem akordy. Idem konečne do kuchyne, reku, čo je s obedom? Stavajú vodu… Čo
         chystáte? Demikát.
    </p>
    <p>
     No, reku, to som sa ani opytovať nemusel a idem naspäť do stolovej… Zase chodím, čítam,
         akordy beriem a čakám… Tak to ide od tridsiatich rokov… Navykol som sa a dobre… Je to kríž.
         Ale veď aj Kristus niesol kríž. Preto sme kresťania, aby sme boli pokorní a trpezliví… I ja
         by zdržal tento kríž, pokorným a trpezlivým by bol, ako posiaľ, keby išlo len o môj žalúdok
         a o moju osobu… Lenže tu ide o významnejšie osoby a veci. Ide o Malvínku a o jej vydaj. A
         šlo by to. Keby nie keby. Keby žena vedela poriadnu večeru spraviť, už by bolo po
         starostiach. Dávno by sa bola vydala…“
    </p>
    <p>
     Doktor pokrútil hlavou. Chudák, nerozumel, že bez večere niet sobáša.
    </p>
    <p>
     „Nechápete,“ pokračoval otec, „šťastný mladý človek. Vysvetlím vám to. Každý pytač je
         zvedavý, ako to vyzerá doma, čo sa na ulici, divadle, bále tým najmilším a najkrajším
         ukazuje. Aj dievčatá na ulici budú sa vám jagať, trblietať, ako motýle. Každú chcelo by sa
         vám chytiť, také sú krásne. Ale pytač, tvor múdry, chce nazrieť hlbšie. Ide do hniezda,
         odkiaľ motýlik vylietol. Motýlik, motýlik. Každý motýlik bol húsenicou a stáva sa pupou. I
         húsenica i pupa je nepekná… Ktože by takému pytačovi zabránil? Chce vedieť, či ten krásny
         motýľ neukáže sa hnusnou húsenicou. A už sme doma. Čímže sa pytačovi zavďačíte? Dobrou
         večerou. Nech vie, že aspoň kuchárku dostane. Takáto večera je u mňa nemožná. Nemožná!“
    </p>
    <p>
     Vykríkol a hodil rukou. Oči mu zvlhli. Vytiahol veľkú žltú šatku s hrdzavými fľakmi a
         utrel si nos.
    </p>
    <p>
     „Večera nemožná. Pytač nemožný… Už dvaja pošli kade ľahšie a kde vedia večeru spraviť…
         Tu je to nešťastie… Pred rokom bol jeden. Vážny. Dobré dôchodky. Mladý a driečny. Bolo pol
         štvrtej poobede, keď prišiel. Práve som obedoval. Náhodou bola biela káva. Ľahko som sa
         vyhovoril.
    </p>
    <p>
     — Ja už olovrantujem, — hovorím.
    </p>
    <p>
     ,Tak zavčasu,‘ čuduje sa.
    </p>
    <p>
     — To je obyčaj, — vravím a myslím si: Treba ho ponúknuť. Môže byť, že je hladný…
         Myslíte, možno? Nie. Žena varí, ako sa hovorí, ,knap‘…
     <ref target="ftn.id2580096">
     </ref>
     Doobedujem. Sedí vám tento chudák, sedí a čaká.
    </p>
    <p>
     Myslím si, Malvínku čaká a idem. Ale už v pitvore počujem: ,Nekváč ma.‘ To hovorí
         Malvínka. ,A kde máš koliečka?‘ spytuje sa mať. ,Teraz, aby Zuzka išla kupovať koliečka.
         Vždy ich stratíš…‘ Tu to máte. Dcéra o pol štvrtej poobede neučesaná. Má dvadsaťpäť rokov a
         mať ju češe… Vraciam sa k hosťovi… Sedí pokorne a čaká… O pol piatej prichádza Malvínka:
         ,Maminka príde hneď. Je v kuchyni. Chystá večeru. Musíte u nás večerať…‘ Hosť sa teší. O
         siedmej večer Malvínka zašvitorí: ,Nech sa páči do jedálne.‘ Prechádzame do jedálne…
         Jedálňa ako jedálňa. Veľká izba s podlahou na žlto natretou. Nové červené koberce so
         zelenými kvetmi. V kúte izby krátky čierny klavír, na ktorom ja akordy beriem. Orechový
         kredenc so sklíčkami. Plyšové záclony. Biele filigránske
     <ref target="ftn.id2580142">
     </ref>
     fotelky s divánikom a pár remenných stoličiek. V druhom kúte papierová palma na
         drevenom stolíku. Tri jarmočné obrázky na stene. Všetko v poriadku, okrem toho, že stôl nie
         je prikrytý a v peci sa nekúri napriek tomu, že je sibírska zima… Malvínka skladá sviečku
         na stolík a odbieha s hrúzou, že musí dať zakúriť… Sedíme zase len dvaja a obidvaja čakáme,
         že zakúria, že rozsvietia… Nechodí nik. Prepadli sa všetky… Sviečka dohorieva… Knôt sa
         nakloňuje a papier, do ktorého je ovinutá, vzbĺka… Utešené svetlo. Hanbím sa, pán doktor,
         ako pes a idem rozzúrený… Nuž, prosím, žena sa háda s dcérou, čo majú dať ku šunke, či
         vajíčka, či chren? Žena chce chren, Malvínka vajíčka, lebo je to krajšie. Zuzka zháňa
         šunku… Novej sviece, pravda, niet… V lampe oleja niet… Oleja niet… Zobral som kuchynskú…
         Potme nemožno sedieť… Hosť trpezlivo sedí a čaká… Iste si myslí: Ako dobre by bolo v krčme.
         Bolo by treba iba povedať: ,Kúsok klobásky!‘ Už by doniesli. ,Lampa nehorí.‘ Už by
         zapálili. ,Piva!‘ Už by si ho mal… Šľak by trafil každého v takom fajnovom dome… Hosť je
         trpezlivý… Aký by to bol výtečný zať, myslím si… Odbilo osem. Odbilo deväť. O večeri ani
         chýru. O pol deviatej sa prišla opýtať Malvínka, či rozkážeme praženicu?… O deviatej sa
         opýtala, či má byť na masle, či na slaninke?… O pol desiatej prišla, že či môže byť na
         masle, lebo slaninky niet doma… O desiatej zvestuje:
    </p>
    <p>
     ,Nemáme ani masla. Môžu byť vajíčka?‘
    </p>
    <p>
     Navar demikátu, — okrikujem ju so zlosťou, lebo vychádzam z trpezlivosti a chcem ju
         podráždiť. Ani baran by to nevydržal konečne.
    </p>
    <p>
     ,Môžu byť vajíčka?‘ opytuje sa poznove, akoby moju poznámku nebola počula.
    </p>
    <p>
     Keď nie demikátu, bielej kávy, — dráždim ja.
    </p>
    <p>
     ,Teda vajíčka,‘ a beží.
    </p>
    <p>
     Zostávame zase sami. Od vzrušenia sa mi hlas trasie, ale hovorím s mladým pánom. Vravím
         o športoch a myslím si, za akého asi zvera ma pokladá tento človek. Iste si myslí, že preto
         vravím o športoch, aby nám zima nebola. V izbe sa totižto ešte vždy nekúri a svieti
         kuchynská lampa. Po športoch prechádzam na vojnu Talianov
     <ref target="ftn.id2580231">
     </ref>
     a vravím o systéme bojovania. Pri tom si myslím, že pán pytač hovorí: ,Vo
         vlastnom dome by si mal mať systém. Keď je tma, lampu zapáliť, keď je zima, zakúriť, keď si
         osem hodín nejedol, dať večeru. To by bol systém.‘ Do izby vchodí Malvínka. Prichádza sa
         opýtať, či tie vajíčka majú byť na tvrdo, či na mäkko?… A ja prechádzam v reči, že je
         terajšia drahota umelá… ,Aha! To ty preto nedávaš večeru,‘ myslí si iste pytač… Pri tom
         čakáme, čakáme… Vchádza Zuzka:
    </p>
    <p>
     ,Pani veľkomožná sa dajú pýtať, či majú byť vajíčka v pohári, či len tak?‘
    </p>
    <p>
     Zase čakáme. Myslíte, že ten pán dočkal večeru? Nie, pán doktor. Odišiel bez nej. Bolo
         okolo polnoci. Nenašiel ani hostinec otvorený. Viac sme ho ani nevideli. Neprišiel.
         Prepadol sa ako kameň v potoku, ako tá večera, ako celý vydaj Malvínkin. Ale demikát sa
         neprepadol. Ani žena. Nezmúdrela… Po polroku prišiel druhý pytač. Práve tak pochodil.
         Odišiel bez večere a viac sa nevrátil…“
    </p>
    <p>
     Oči mu zase zaslzili. Pocmukal fajku. Tá nehorela. Strčil ju so vzdychom do vrecka.
    </p>
    <p>
     „Toto je môj kríž,“ doložil po chvíli smutne. „Prosím vás o radu. V sobotu má prísť ku
         nám kontrolór z berného úradu, Činčovič. Ráčite ho znať? Výtečný, vzdelaný, usilovný mladý
         človek… Tiež sa zaujíma o Malvínku… Sám som ho zavolal. Ani neviem, ako sa to stalo.
         Kibicoval mi pri kartách — v pondelok. Filipík, partner, prehrával a hneval sa. Nám to
         robilo radosť. K tomu tento Činčovič vše ma tituloval ,pán profesor‘. Hovoril: ,Adut, pán
         profesor. Teraz s týmto, pán profesor!‘ Spomenul aj zlé hostinské kosty. ,Číročistá
         hnusoba,‘ vraví, ,hotový žalúdočný katar…‘ Napadlo mi to v akomsi rozjarení, nadchnutí…
         takom akomsi duševnom rozpoložení. Zavolal som ho na sobotu. Keď sa mi poklonil na znak
         súhlasu, už som vedel, že som vykonal blbosť. Ale povedal som, koniec… To bolo v pondelok.
         Dnes je streda… Od pondelka nemôžem spávať… Dajte mi rady…“
    </p>
    <p>
     Čurida sa na chvíľku zamyslel.
    </p>
    <p>
     „Vec jasná,“ povedal, „najmite si kuchárku na ten deň.“
    </p>
    <p>
     Škereň skočil zo stoličky, akoby ho boli pichli.
    </p>
    <p>
     „Oči by jej vyškriabala. Metlou vyhnala. Rozsobáš by ona pýtala. Veď by to bol škandál
         pred hosťom.“
    </p>
    <p>
     „Navarte večeru vy.“
    </p>
    <p>
     „Nikdy som nevaril, ani nepiekol.“
    </p>
    <p>
     „Teda dcéra.“
    </p>
    <p>
     „Matke z oka vypadla. Nestačí.“
    </p>
    <p>
     „Dajte si večeru doniesť z hostinca.“
    </p>
    <p>
     „To by bola hanba. Práve v tomto páde. Povedal som, že sa Činčovičovi hnusí krčmársky
         kost.“
    </p>
    <p>
     „Tvrdý orech,“ poznamenal advokát.
    </p>
    <p>
     „Ak tento odíde bez večere, rozsobášim sa. Žena je povinná ctiť si muža. Ctí si ma?
         Uráža. Varí demikát a kávu. To je znevažovanie, teda urážanie. Povinná je muža napomáhať v
         domácnosti. Napomáha? Nepostelie, neušije, nezapláta. Má materské povinnosti. Plní ich?
         Každého pytača vyženie… To sú príčiny k rozvodu. Musia byť… Ale, pán doktor, vysokoctený
         pán doktor! Hľa, na čo som ja od pondelka v mojich bezsenných nociach prišiel… Vy budete
         taký dobrý a napíšete advokátsky list.“
    </p>
    <p>
     „V akom zmysle?“
    </p>
    <p>
     „V takom zmysle, že ak na sobotu, na siedmu hodinu večernú neupečie moja žena kačku a
         nespraví gaštanové pyré, sa ja, Škereň, rozsobášim s ňou. Vy totižto budete nútený, ako môj
         advokát, už v nedeľu začať žalobu o rozsobáš… Advokátsky list moja žena ešte nikdy
         nedostala… Firma advokátskej kancelárie… Taká pečiatka… Slová: ,advokát, žaloba‘ naháňajú
         strach… Pár paragrafov do listu… Číslice, punkty… Naľaká sa a upečie… Každý sa bojí súdov
         ako čert svätenej vody, nie to žena… Upečie… Stavím sa. Päťdesiat korún stavím.“
    </p>
    <p>
     Advokát zachytil slovo „stávka“.
    </p>
    <p>
     „Ako stávku prijímam. List napíšem.“
    </p>
    <p>
     „Stojí.“
    </p>
    <p>
     „Teda, ak bude večera?…“
    </p>
    <p>
     „Platím päťdesiat korún.“
    </p>
    <p>
     „Ak nebude?…“
    </p>
    <p>
     „Platím za list tiež toľko, aby ste nemohli prehrať.“
    </p>
    <p>
     „Dobre.“
    </p>
    <p>
     „Buďte taký láskavý, pán doktor, veď len preto som prišiel. Aj boh vám odplatí… Len
         vypíšte slovo advokát… Položte na list aj tri pečiatky… Paragrafy… Spomeňte súd. Vypíšte:
         ,rozhodne žaloba.‘ Päťdesiat korún je vašich. Môžem deponovať, ako honorár odovzdať… Len
         tie pečiatky prosím a čím viac mariek na obálku… Pošlite rekomandovane, expres… V sobotu na
         siedmu večer. Ráčte si to poznačiť…“
    </p>
    <p>
     „Napíšem. Honorár až potom.“
    </p>
    <p>
     Škereň celý vytešený potriasol ruku advokátovu. Plný vďačnosti a nádeje odišiel.
    </p>
    <p>
     * * *
    </p>
    <p>
     V sobotu, pri prechádzke, okolo pol ôsmej, zašiel Čurida ku Škereňovskému domu. Zastal
         pri osvetlených oknách a počúval. Počul hudbu. Krajšiu, ako bývali akordy pána učiteľove,
         keď vyčkával obed, krajšiu, ako muzika Malvínkina, keď hrala Mozarta, krajšiu, ako keby sám
         Mozart hral: hudbu tanierov, vidličiek a nožíkov. U Škereňov večerali. Ženích istý.
    </p>
    <p>
    </p>
   </div>
   <div type="chapter">
    <head>
     Doktor
    </head>
    <p>
    </p>
    <p>
    </p>
    <p>
     V našom meste usadil sa nový hodinár. Nad malý mriežkový oblok nízkeho domu dal si
         krásnu veľkú tabuľu. „Sásik János, órás.“
     <ref target="ftn.id2580501">
     </ref>
     Pri vchode vystrčil čosi takého ako hodiny a do miestnych novín dal, že stojí k
         službám vďačnému obecenstvu. Ale obecenstvo nijako nechcelo sa upozorniť krásnou firmou.
         Pán Sásik odhodlal sa urobiť v malom okienku výklad a hľa, ľudia počali postávať a obzerať
         si vyložené veci. Mal síce v ňom len zopár strieborných hodiniek, dve zaprášené zaušnice s
         červenými sklíčkami, štyri obšúchané prstene a jednu zápalkovú škatuľku. Ako sa táto
         dostala do výkladu, nevedno, ale fakt je, že ľudia nielen že postávali pred výkladom, ale
         počali sa aj zaujímať o pána majstra.
    </p>
    <p>
     Pán Sásik bol útlej, trošku zohnutej postavy s veľkou hlavou a širokou, bledou tvárou.
         Fúzy pristrihoval si po anglicky
     <ref target="ftn.id2580545">
     </ref>
     a keď vychádzal, vždy sa hodil do dlhého salónového kabáta a priviazal si pod
         bradu červenú mašľu, natiahol žlté, vždy nové rukavičky a brával so sebou tenkú paličku.
         Keď kráčal, pyšno dvíhal hlavu dohora, pozrel do ďaleka a znovu ju spúšťal, akosi na pravé
         plece, rukami rozháňal alebo mal jednu vo vrecku a druhou medzi prstami krútil tenkou
         paličkou raz na jednu, raz na druhú stranu. Hovoril maďarsky, ale tak, že ho Maďari
         nerozumeli. Zriedkakedy zabŕdol do slovenčiny. Aj to len vtedy, keď ho nejaký „sprosták“
         nemohol pochopiť. Pánom sa líškal a stŕhal klobúk pred nimi zďaleka.
    </p>
    <p>
     Trápilo ho iba jedno. Nemohol nijako svojmu osudu odpustiť, že je len jednoduchým
         hodinárom. Má panské zvyky. Je veru dosť múdry, a predsa musí nie rozumom, ale rukami
         pracovať. Preto, keď len mohol, zatajil svoje remeslo, a kde ho nepoznali, vydal sa za
         stoličného pisára alebo inakšieho úradníka. Vyhľadával panskejšie spoločnosti a bol veľmi
         rád, keď si mohol sadnúť neďaleko pánov. Ľudia jemu rovní zdali sa mu, ako sa to u nás
         hovorí, „chrapúňmi“. Takými akýmisi neumytými, neohrabanými, bez spôsobov a každý jeden z
         nich bol dľa pána majstra „mechom udretý.“
    </p>
    <p>
     Nenadarmo vraví príslovie, aby šuster sedel na svojej trojnohe. Pánu Sásikovi sa raz
         veľmi zle povodilo, že sa hanbil za svoju materčinu a za svoje remeslo.
    </p>
    <p>
     Mal byť akýsi fašiangový bál. Pán Sásik sa spočiatku nijako nevedel rozhodnúť, či sa má
         zúčastniť na ňom.
    </p>
    <p>
     — Predstavím sa ako hodinár — myslel si — ani pes sa o mňa neobzrie, nie to dámy. Každá
         by ovesila nos a povedala: „Netancujem.“ A to preto, že nemám pred menom ani „gr.“, ani
         „br.“, ani „hr.“, ani „dr.“.
     <ref target="ftn.id2580629">
     </ref>
    </p>
    <p>
     Pri tom prechádzal sa z kúta do kúta a pozeral von oknom. Von bol príjemný februárový
         čas. Sneh padal tak, ako komu sa nechce padať. Kolembal, vrtel, krútil sa nad zemou.
         Ošarpané agáty pred oknom hrkotali suchými strúčkami. Hradská zamrznutá. Dnu u pána majstra
         bolo teplo a vidno. Povešané hodiny na stene klepali, ťukali, vŕzgali, bili.
    </p>
    <p>
     Sásik pozrel do zrkadla. Videl svoju tvár a zahundral:
    </p>
    <p>
     „Áno, áno. Nie som taký špatný. Zrkadlo necigáni. Vlasy sa mi blyštia ako deklík na
         hodinkách a fúzy sú mi celkom dobre obstrihnuté.“
    </p>
    <p>
     Napravil si účes, pohladil fúziky a ďalej šomral. Kukajúc do zrkadla celkom zblízka a
         otvárajúc pri tom naširoko oči, šomral:
    </p>
    <p>
     „No, oči sú troška vodové, ale veľké a do dĺžky zastrihnuté… Musím na ten bál… Áno. Čo
         na tom? Vydám sa za doktora a zabavím sa dobre… Veď pohyby moje sú ozaj panské. Vidno, že
         som sa ako tovariš pohyboval vo vyšších kruhoch, keď bolo treba nejakému grófovi tu hodiny
         zavesiť na stenu, tu doniesť, tu napraviť. Často sa stalo, že sa sám gróf pustil so mnou do
         reči, alebo osvietená pani. To hneď vidno na človeku, medzi akými ľuďmi sa pohyboval…“
    </p>
    <p>
     Po jeho tvári rozlial sa blažený úsmev. Rýchlymi, šúchajúcimi krokmi počal sa pohybovať
         po izbe, rozpomínajúc sa na pohyby veľkých pánov.
    </p>
    <p>
     Natiahol rukavičku a vžil sa do postavenia, ako sa šepce poklona. Á! Vydarilo sa mu
         znamenite. Spustil sa na ľavú nohu, vystrel krk, zošpúlil ústa, potom požmurkal, pokrútil v
         povetrí prstom a hlboko nahol sa k zemi, ale zašeptať celkom zabudol.
    </p>
    <p>
     Hneď na to pomyslel si, že kráča popri peknej slečne. Naklonil sa napravo a pošuchol si
         kabát rukou, pričom nešeredne bil si ľavú nohu rukavičkou, ktorá sa mu hompáľala v ruke.
         Proboval hodiť sa do fotela, ako to robievajú mladí páni. Zdvihol teda pozorne kabát a
         tichučko pustil sa na stoličku. Potom vstal. Zagestikuloval klobúkom a spravil elegantný
         skok. Usmial sa tak, aby mu pri tom netrčali veľké žlté zuby. Prešiel sa, aby mu ruky
         neviseli. Vydal zo seba niekoľko ráz podivný zvuk a bol so sebou úplne spokojný. Celkom,
         akoby sa bol za grófa narodil a spával pod hodvábnym paplónom…
    </p>
    <p>
     — Vydám sa za doktora a zabávať sa budem výborne. Poznať ma ešte nepoznajú, menovite
         slečinky nie.
    </p>
    <p>
     Tak sa rozhodol a usmieval sa v duchu.
    </p>
    <p>
     Pomaly sa zmrklo. Ani sneh už nerobil kruhy nad zemou, ale padal šikmým smerom. Pokryl
         vetvy agátov, ploty, strechy. Na uličných lampách bolo vidno celé čiapočky.
    </p>
    <p>
     Pán Sásik na to všetko nedbal. Pripravoval sa na bál a úsmev radosti neschádzal mu z
         tvári.
    </p>
    <p>
     * * *
    </p>
    <p>
     Je po zábave. Celé mesto smeje sa nad doktorom Sásikom, hodinárom z Hornej hrubej ulice.
         Prečo?
    </p>
    <p>
     Na zábave dlho okúňal sa ísť ku slečnám.
    </p>
    <p>
     — Neviem si vybrať, — myslel si, potrhávajúc frak.
    </p>
    <p>
     Tanečnice len tak sa hemžili. Jedna krajšia od druhej. Pokukávali, smiali sa, šermujúc
         vejármi.
    </p>
    <p>
     Odrazu pánu doktorovi ziskrilo sa v očiach. Hmla padla mu do hlavy. Slečna Pavlínka
         pozrela na neho.
    </p>
    <p>
     — Áno. Tejto budem dvoriť, — rozhodol hneď a vbehol do bočnej izby, kde pred zrkadlom
         napravil si mašľu a utrúc krídlom z fraku topánky, vážnym krokom vracal sa do dvorany.
    </p>
    <p>
     — Krása, krása, táto Pavlínka… Široká, tučná tvár. Líca veľké, červené… Vypuklé čierne
         oči… Plné, okrúhle plecia. Vlasy čierne, ružička v nich… Krása, krása, — myslel si a
         pohrával sa s guľkou retiazky, ktorá mu visela spod fraku.
    </p>
    <p>
     Nemohol sa dlhšie zdržať. Pobehol k nej. Spustil hlavu na prsia, čo znamenalo poklonu, a
         mäkko zašeptal svoje meno, prosiac hneď o túru.
     <ref target="ftn.id2504519">
     </ref>
    </p>
    <p>
     Lenže, beda! Tanec nijako nešiel. Pán doktor ho vždy poplietol. Obrátil sa raz-dva a
         zastal, hľadajúc príhodný vpád do taktu. Ale darmo pomáhal si hlavou a plecami — vždy
         poplietol.
    </p>
    <p>
     „Zle hrajú títo Cigáni,“ prehovoril konečne zadychčaný.
    </p>
    <p>
     „Možno, že vám pôjde drajšrit,“ poznamenala Pavlínka.
    </p>
    <p>
     „Áno, drajšrit,“ potvrdil doktor.
    </p>
    <p>
     Ani tento nešiel.
    </p>
    <p>
     „Netancujete sexšrit, pán doktor?“ opýtala sa slečna. „To je ľahšie.“
    </p>
    <p>
     „Áno, áno sexšrit,“ zajakol sa doktor.
    </p>
    <p>
     Pán doktor nemal ani poňatia o takomto tanci.
    </p>
    <p>
     „A viedenský viete, alebo džentry valčík.“
    </p>
    <p>
     Tanečník čosi zakoktal. Tanec nešiel ani tak, ani tak.
    </p>
    <p>
     Pavlínka naľakala sa ťarbavého tanečníka a zaďakovala.
    </p>
    <p>
     „Zle tancuje táto Pavlínka,“ povrával si pán doktor a utieral si spotenú tvár. „Možno,
         že hen tá bude lepšia.“ Ale ani táto nevedela.
    </p>
    <p>
     Šiel radom a s každou poplietol.
    </p>
    <p>
     — Čo je to, že mi nejde tanec? Veď som sa učil vo Viedni. Ale, tak to bude, že tu
         inakšie tancujú, — filozofoval a čakal na čardáš.
    </p>
    <p>
     Slečny medzitým hovorili o novom doktorovi ako strašnom tanečníkovi. Konečne, každý
         doktor je nie hneď aj výtečným tanečníkom, ale toto je čosi dešperátneho. Ako sa ho zbaviť,
         aby nemuseli dať košík, lebo iste príde a košíky rozdávať sa dľa našich mravov nesvedčí.
         Povedali to aj mládencom. „Aký doktor? Čo za doktor? Ale ten? Veď je to hodinár,“ povedal
         ktosi. „Tak sa vám predstavil? Nehanebník akýsi. No počkaj. Zamieňaš si remeslo s
         kadejakými titulmi a robíš nám hanbu, akoby sme si my remeselníka neuctili.“ Pošuškali si
         medzi sebou tanečníci a vymysleli čertovský plán.
    </p>
    <p>
     Pán doktor tancoval čardáš so slečnou Vierou, peknou, útlou devuškou s veľkopanskými
         náhľadmi.
    </p>
    <p>
     — To mi už ide, — myslel si pán Sásik, obzerajúc sa hrdo dookola. Videl, že sa každý
         usmieva nad ním, ba i Viera. Ešte hrdšie a prudkejšie ju vykrúcal. Dvíhal nad hlavu mokrú
         šatku a triasol ňou. Radosť bola dívať sa. On sám kochal sa najväčšmi v svojom tanci… Teraz
         povedzte, že neviem…
    </p>
    <p>
     Po tanci sa chcel hodiť do fotela vedľa Viery, tak ako to doma proboval. Hľadal krídla
         fraku, aby ich zodvihol, ale našiel len jedno. Spočiatku len hmatal, hmatal, ale druhé
         krídlo nedajbože nájsť. Potom sa počal vrtieť, ako pes za svojím chvostom. Krídla nebolo.
         Pozrel na slečnu Vieru celý skonfundovaný. Tá sa už nevedela zdržať a vypukla napriek
         svojmu aristokratizmu v hlasný smiech, až sa musela prikrčiť, tak ju zaklalo v boku. Kládla
         si spočiatku šatku na ústa, ale to nepomohlo. Smiech srdečný, veselý, hlasný zunel dvoranou
         a chytal sa okolitých dám a pánov. Konečne smialo sa všetko. Ešte aj pikolo z kasína vošiel
         a škriekal kvôli škreku.
    </p>
    <p>
     „Čo, čo je to?“ jachtal pán doktor, vrtiac sa ešte stále okolo seba samého.
    </p>
    <p>
     Slečna Viera od smiechu nevedela mu to vysvetliť.
    </p>
    <p>
     Doktor vybehol z dvorany. Vo foyeri si zvliekol frak, roztiahol ho za rukávy pred sebou,
         aby našiel aj druhé jeho krídlo. Nebolo ho… Ký čert! Vedel určite, že frak máva dve krídla
         a že aj jeho mal… Veď si ho dobre obzrel, keď si ho požičiaval a platil zaň…
    </p>
    <p>
     Ľudia počali vychádzať za ním aj do foyera. Šuchol frak pod pazuchu a ako zmyslov
         zbavený utekal domov. Ani sa nevrátil. Kto by sa opovážil po takej hanbe vrátiť sa na bál a
         tancovať? Vec nemožná…
    </p>
    <p>
     Na tretí deň dostal poštovou poukážkou sto korún. Na kupóne, ktorý odstrihol, bolo len
         toľko napísané, aby si kúpil nový frak.
    </p>
    <p>
     „Radšej ich vložím do obchodu,“ zamrmlal pán „doktor“, zavierajúc asignáciu
     <ref target="ftn.id2504721">
     </ref>
     do stolíka.
    </p>
    <p>
    </p>
   </div>
   <div type="chapter">
    <head>
     Moja domáca pani
    </head>
    <p>
    </p>
    <p>
    </p>
    <p>
     Stalo sa to so mnou pred rokom. Prišiel som domov z úradu. Boleli ma nohy, ruky a driek.
         Tancoval som mnoho… Bol krásny, júnový deň. Všetky dámy a kamaráti odišli na majáles.
         Zobral som sa i ja za nimi. Konečne, som mladým človekom a spoločenským tvorom. Rád mám
         veselosť, spev, hudbu a dievčatá. Nuž, na majálesi našli sa ľudia veselí pri víne. Zapil a
         zaveselil som sa. Spievalo sa, zaspieval som si i ja. Cigán zahral. Roztancovali sa všetci.
         Pustil som sa do tanca. Nevyberám, ako ostatní. Mne je jedno, od kraja, čo vidím. Všetko to
         malo dlhé vlasy, pekné líca a mäkké ramená. Pán boh nepošle špatu do sveta. Je pôvab v
         každom človeku, dievčati, zvierati a predmete. Môj záujem je vyhovieť pri takýchto zábavách
         všeobecným požiadavkám. Uznávam, že sú druhí inakší. Vyhľadajú si najkrajšiu tvár s
         utešenými očami. Zaslepia sa a nevidia ostatných. Idú do hory k opustenej studničke a
         zbierajú chrobáky alebo králiky. Niektorí lovia z výšiny utešený obraz dolinky alebo farbu
         neba a zabudnú ostatných. Druhí sa vláčia zrovna za hubami, keď by mali tancovať. Ja nie.
         Všeobecný záujem. Keď treba — spievať, keď tancovať — nuž tancovať.
    </p>
    <p>
     Bolo naozaj veselo. Ani som sa nenazdal, že som taký vážený. Jednoduchý bankový úradník
         — a predsa, ako láskavo ma prijímali. Dcéry pána fabrikanta nevstali, ale vyskočili, keď
         som sa uklonil. Slečne Malvínke som povedal:
    </p>
    <p>
     „Slečna, smiem prosiť?“
    </p>
    <p>
     Ona zrovna vykríkla:
    </p>
    <p>
     „Ó, áno!“
    </p>
    <p>
     Ako ľahučko tancuje. Aká tanečnica, a predsa povedala: „Ó, áno!“ Muselo jej to radosť
         pôsobiť. Ináče by bola jednoducho vstala. Ale ona povedala s radosťou: „Ó, áno!“
    </p>
    <p>
     Slečne Žofii som sa len uklonil. Porozumela a hneď sa zavesila na moje rameno. Naklonila
         hlávku k môjmu plecu. Myslel som si, že som naozaj príjemným človekom. Prečo by bola
         naklonila hlávku? Bola by jednoducho rovno šla, keby som jej bol ľahostajným. Ale ona
         naklonila hlávku. Dovolil som si poznamenať:
    </p>
    <p>
     „Vy, slečna, museli ste mať znamenitého učiteľa…“
    </p>
    <p>
     „V čom?“ pýtala sa.
    </p>
    <p>
     „V tanci.“
    </p>
    <p>
     „Prečo?“
    </p>
    <p>
     „Tak ľahučko, krásne tancujete. Ani páper keď v povetrí lieta. Viete, fúknete naň zdola,
         vyletí hore. Fúknete zhora, letí dolu. Fúknete zboku, letí protivným smerom. Kam vás človek
         chce potiahnuť, už to cítite a idete…“
    </p>
    <p>
     „Ale nevravte,“ a zasmiala sa.
    </p>
    <p>
     — Porovnanie podarilo sa mi, — dumal som. To ma tak rozveselilo že počas prestávky
         neustále zvučala mi v hlave nôta:
    </p>
    <p>
    </p>
    <p>
    </p>
    <l>
     Fouknu na tě dvakrát,
    </l>
    <l>
     holka, budeš plakat.
    </l>
    <l>
    </l>
    <p>
    </p>
    <p>
    </p>
    <p>
     Áno. Rozveselil som sa, cítil som sa slobodnejším. Zdalo sa mi, že celkom voľne kráčam a
         nemám veľké, nešikovné ruky. Keď si pomyslím, za akú pyšnú slečnu považoval som Elu… Predsa
         bola v utešenej, celkom bielej toalete, biele topánočky, biele rukavičky, biela tvár, sivé
         oči, biele vlasy… Direktor banky jej dvorí… Husársky nadporučík jej dvoril na minulej
         zábave. Akýsi maliar-umelec ju maľoval. Notár chválil jej krok, je vraj ako keď vietor duje
         a raž sa vlní — taký krok. Viedenský šik a móda k tomu. Utešená. A notár sa predsa len
         rozumie. Bol dva roky v Paríži! A hľa, ona je nie ani pyšná.
    </p>
    <p>
     Ani som nezaprosil, ani sa nepoklonil pred ňou. Jednoducho som zastal. Zadíval som sa na
         ňu a — šla. Bol čardáš a — šla. Šla a tancovala do konca — čardáš! Keby to druhý tanec.
         Potrvá minútu-dve a — dobre. Môžeš ho tancovať s najšpatnejším človekom, ale čardáš! Slečna
         Ela a ja. Čardáš! Nezabudnem nikdy. Tancujem ho, pravda, po peštiansky — pekne. Ničoho sa
         netýkam, len sa trasiem a šuch8m nohami. Ale slečna Ela — skvost. Nie. Nie. Na mne musí byť
         akási zvláštna krása — opätoval som si v mysli. Každá je voči mne taká príjemná, nežná.
    </p>
    <p>
     Áno. Slečne Ele pochválil som oči.
    </p>
    <p>
     „Utešené oči máte.“
    </p>
    <p>
     „Nevravte,“ povedala.
    </p>
    <p>
     „Viem, že vám to už mnohí povedali. Musel som to povedať i ja. Krása je krása. Dojíma.
         Človek rád vypovie svoj dojem. Ja som vám to zdelil, ako druhí…“
    </p>
    <p>
     „Dojíma,“ zašepla a prižmúrila oči, tak romanticky.
    </p>
    <p>
     Aspoň mne sa tak videlo. Srdce vo mne zvýsklo. Slečna Ela šepce, nezachmúri sa, ale
         šepce. Taká krásna dáma. Rozhodne, musím byť i ja pekný. Ináče by nešepkala.
    </p>
    <p>
     Slnce zašlo za hory. Chlad čoraz príjemnejší. Mrak pomaly sa spúšťal, akoby prichádzal z
         hôr. Jedle a krovia spájali sa jedno s druhým. Chodník sa tratil hore k studničke. Vatry
         boli svetlejšie a teplejšie. Hudba čoraz ďalej lepšie hýbala srdcami. Krajšie znela; akoby
         nohami donášala so sebou nielen tóny, dľa ktorých treba hýbať a krútiť sa, ale aj akýsi
         prúd, čo vniká do duší a otvára ich. Ako prekrásne je podvečer na majálese!
    </p>
    <p>
     Ja som sa zrovna nemestil do kože. Zato, že som len jednoduchým úradníkom, prečo by som
         si nerozkázal liter vína? Kázal som si. Pili všetci bankoví. Druhí rečnia. Prečo by som
         nezarečnil? Zarečnil som na redaktora domáceho časopisu. Potom, druhí si na svoju nôtu
         rozkážu. Prečo by som si nerozkázal i ja? Rozkázal som si. Ťahal som tenor. Hory len tak
         hučali. A konečne, že slečne Boženke dvorí kasír, prečo by som jej nevyznal lásku ja?
         Vyznal som. A ako krásne. Predchytil som mu ju v ostatnom tanci.
    </p>
    <p>
     „Viete, kto je najmocnejším tvorom na svete?“ spýtal som sa jej.
    </p>
    <p>
     „Ako myslíte? Na tejto zemi?“
    </p>
    <p>
     „Na zemi.“
    </p>
    <p>
     „Povedala by som, že slon.“
    </p>
    <p>
     „Ó, nie.“
    </p>
    <p>
     „Teda lev.“
    </p>
    <p>
     „Zle meriate silu, slečna Boženka. Myslím silu tvoriacu a boriacu.“
    </p>
    <p>
     „Človek.“
    </p>
    <p>
     „Ale medzi ľuďmi?“
    </p>
    <p>
     „Medzi ľuďmi?“ a zamyslela sa.
    </p>
    <p>
     „Netrápte sa. Poviem vám: žena.“
    </p>
    <p>
     „Ako?“
    </p>
    <p>
     Nepočúval som na jej otázku. Bol som v otázkach a postavil som novú:
    </p>
    <p>
     „A viete, čo myslíte, ktorá dáma je najmocnejšia predo mnou?“
    </p>
    <p>
     „To ja neviem. Čo ja môžem vedieť?“
    </p>
    <p>
     „Poviem vám. Vy, slečna Boženka. Vy musíte vedieť, že vás ja rád, už dávno rád.“
    </p>
    <p>
     Skutočne, v to okamženie som i pocítil lásku. Videlo sa mi, že jej malá tvár s
         nevinnými, detskými očami, je pre mňa najvzácnejšou. Že zaujímať sa budem o ňu vždy, nie na
         chvíľku, ale aj zajtra, i o týždeň…
    </p>
    <p>
     „Áno, vy,“ hovoril som, „vy máte v rukách moje šťastie a nešťastie. Díval som sa na vás,
         pozoroval…“
    </p>
    <p>
     „Ale, prosím vás…“
    </p>
    <p>
     Cigán prestal hrať. Slečnu Boženku odprevadil som, nepovediac viac ani slova. Chcel som
         hrať urazeného. Nechcela si vypočuť. Dobre. Obanuješ. Však sa ty budeš trápiť a číhať za
         mnou, ale ja nedokončím. Láska ťa bude moriť. Obledneš — a ja nedokončím. Nepoviem ti viac,
         že ťa rád.
    </p>
    <p>
     Spotený chcel som sa ochladiť a prechádzal som po kole. Hľadal som lavičku, kde by som
         si mohol sadnúť. Cigán zase spustil čardáš a ja som zastal. Kde si sadnem? Tam sedia. Tam
         sedí jedna dáma s druhou — a tam je miesto. Pošiel som proti nim a znovu som zastal. Menšia
         dáma vstala a pošla ku mne. Nazdala sa, že ju vyzývam do tanca.
    </p>
    <p>
     „Nie, slečna, netancujem,“ povedal som, „len som si chcel sem sadnúť… O minútku. Teraz
         mi srdce veľmi bije.“
    </p>
    <p>
     Sadla si bez slova a ja neďaleko nej. Ja hľadím na všeobecný záujem, je pravda, ale i ja
         ustanem a spotím sa.
    </p>
    <p>
     Pozrel som na svoju susedku. Chcelo sa mi hovoriť. Odrazu som sa zarazil. Veď je to
         domáca slečna a tá staršia pri nej, to je matka! Domáca pani!… Aká negalantnosť! Kdeže boli
         posiaľ, že som ich nevidel?
    </p>
    <p>
     Povstal som z miesta a ačpráve mi srdce ešte tuho bilo, po tvári tiekol mi pot
         cícerkami, šatka akoby ju do vody zamočil, žmýkať a nie utierať sa s ňou, — hlboko som sa
         poklonil pred domácou slečnou.
    </p>
    <p>
     Tá by bola nedbala, ale matka ju schytila za rukáv a zlostne riekla:
    </p>
    <p>
     „Nebudeš!“
    </p>
    <p>
     Dcéra si sadla.
    </p>
    <p>
     „Ale prečo, milosťpani?“ počal som.
    </p>
    <p>
     „Preto!“ riekla ešte raz, ale tak určite, že som bol nútený odísť.
    </p>
    <p>
     Kameň som pocítil v duši, ktorý premenil sa v zlobu. Tieto baby naozaj chcú, — myslel
         som si, — aby bol človek ich otrokom. Ale ja hľadím na všeobecný záujem. Musím to nabudúce
         napraviť. Prvú ju vykrútim a okrem toho ešte desať ráz. Veselosť vrátila sa mi a šťastlivo
         dotancoval som so slečnou Melankou. I domov som ju odprevadil. Rúčka v pazuche. V pazuche
         ľúbostné fluidum. Plný mesiac. Biela cesta. Zemiaky zľava, raž sprava. Cvrčky. Krása, cit,
         láska. Znamenitý majáles to bol…
    </p>
    <p>
     Ľahol som si na diván a spomínal včerajšie udalosti. Všade som videl seba, ako hlavnú
         osobu. Melanka napríklad zaujíma sa — o mňa. Kamaráti ma iste spomínajú. Redaktor je ešte
         vždy očarovaný — mnou. Slečne Ele som ukázal, kto vie tancovať — ja. Na každý pád jej bude
         ľúto — za mnou. Jedna myšlienka za druhou prichádzali mi do hlavy. Všetky boli jasné,
         príjemné. Ukázal som, čo môžem. Videli, že som nie človek jednoduchý…
    </p>
    <p>
     Privrel som viečka.
    </p>
    <p>
     „Nech sa páči, tu je káva,“ začul som nad hlavou.
    </p>
    <p>
     Slúžka Zuzka vošla s olovrantom.
    </p>
    <p>
     Spustil som nohy z divána.
    </p>
    <p>
     „No, čo nového, Zuzka?“ spýtal som sa jej uveličený sám nad sebou. „A prečo len jeden
         rožtek?“ pokračoval som, „a len tri cukríky? Vieš, že ja rád mám sladkú. Nože dones.“
    </p>
    <p>
     „Milosťpani povedali, že je to dosť.“
    </p>
    <p>
     „Ale prečo len jeden rožtek?“
    </p>
    <p>
     „Milosťpani myslia, že je to dosť.“
    </p>
    <p>
     „To je nie dosť, Zuzka moja. Zajtra ráno aby bolo tak ako inokedy.“
    </p>
    <p>
     Po olovrante vyšiel som na prechádzku. Po prechádzke šiel som na večeru a po večeri
         domov. Ako som vošiel, napadlo mi hneď, že nevidno lampy. Na jej mieste bola tenučká
         sviečka. Trochu ma to mrzelo, ale i tak chcelo sa mi spať. Ľahol som si. Zdalo sa mi, že mi
         je nízko pod hlavou. Pozriem. Malý vankúšik chybí. V izbe ho nebolo. Musím sa zajtra spýtať
         Zuzky.
    </p>
    <p>
     Ráno zavčasu zobudili ma dávno nepočuté hlasy. Baranca, ktorého na moju žiadosť
         nepúšťali ráno do dvora, zase vypustili so všetkými sliepkami, kohútmi a husami. Darmo kryl
         som svoje uši pod paplón, nemohol som spať.
    </p>
    <p>
     O siedmej ráno našiel som topánky nevyčistené. Ležali tak, ako som ich včera nechal.
    </p>
    <p>
     Vošla Zuzka s kávou. Zase len jeden rožtek a tri cukríky.
    </p>
    <p>
     „Ale, čo sa vám robí?“ vykríkol som so zlosťou dávno zdržiavanou. „Potvora! Tebe treba
         rožtek a ty nemáš dosť sladkú kávu!“
    </p>
    <p>
     „Ja nie, ale pani…“
    </p>
    <p>
     „Čuš! Kde je lampa?“
    </p>
    <p>
     „Ja…“
    </p>
    <p>
     „Kde je vankúšik?“
    </p>
    <p>
     „Pani…“
    </p>
    <p>
     „Čo si mi topánky neočistila? Ja ťa naučím poriadku! Hneď a zaraz dones ešte jeden
         cukrík a rožtek! Ja budem pre teba horkú kávu piť?!“
    </p>
    <p>
     Zuzka odišla a doniesla šuvix a kefu.
    </p>
    <p>
     „To si ty len v kuchyni urob, nie tu.“
    </p>
    <p>
     „Ale pani povedali, aby si sami…“
    </p>
    <p>
     Nerozumel som. Zuzka vyšla a už sa neukázala. Kávu som nechal tak a topánky som si sám
         očistil.
    </p>
    <p>
     Na obed našiel som miesto štyroch stoličiek už len dve. Stôl druhý. Starý politírovaný
         odniesli a dali mi biely, hobľovaný.
    </p>
    <p>
     Na večer zmizol zo steny náš kráľ s kráľovnou. Zimnej krajinky a lovca, ako sa odporúča
         od svojej manželky a ako prichádza so zajacom, tiež nebolo. Miesto lampy zase len sviečka.
         V posteli našiel som už len jeden vankúš.
    </p>
    <p>
     Nevedel som si to nijako vysvetliť. To je nie preto, že by napríklad mali hostí. V tom
         trčí na každý pád ženská zloba. Káva, topánky, vankúše, svieca… Ženská zloba. Rozhodne nič
         nie inšie… Vo mne zvrelo. V prvom okamžiku chcel som vojsť k domácej panej a žiadať
         vysvetlenie. Ale hneď mi napadlo, že by ma mohla ešte väčšmi slovom uraziť a ja by som jej
         prípadne nemohol trefne odpovedať. Nerád sa vadím. Ale predsa musím niečo povedať. Aspoň
         pred sebou sa ospravedlniť. Umienil som si, že zo zvedavosti budem čušať. Počkám, ako sa to
         skončí. Veď všetko nemôže odniesť. Diván a posteľ mi nechá.
    </p>
    <p>
     V nasledujúci deň bol jarmok. Po obede chcel som si pospať. Nedajbože! Každé decko v
         susedstve a vo dvore dostalo do daru rapkáč a trúby. Asi osem detvákov neprestajne rapkalo
         a trúbilo. Išiel ma čert vziať.
    </p>
    <p>
     „Ticho!“ zakričal som.
    </p>
    <p>
     Neprestali.
    </p>
    <p>
     Vyšiel som von s palicou.
    </p>
    <p>
     „Ak neprestanete, vyobšívam vás! A to si ony práve pod môj oblok…“
    </p>
    <p>
     „Nebojte sa nič, len rapkajte!“ začul som z kuchyne.
    </p>
    <p>
     To zase domáca pani nastrojila. Ale, preboha, čo som jej len urobil? Čo ma prenasleduje?
         Riadne platím a riadne chodím domov. Čo chce?
    </p>
    <p>
     Deti rapkali s dvojnásobnou silou. Odišiel som do kaviarne.
    </p>
    <p>
     Na večer zmizol diván. Knihy porozhadzované, polica preč. Miesto paplóna akési huňaté
         prikrývadlo. Smial som sa v zlosti a zacengal na Zuzku. Odkážem jej, — myslel som si, — aby
         skapala do rána.
    </p>
    <p>
     Zuzka neprišla.
    </p>
    <p>
     Zacengal som ešte raz.
    </p>
    <p>
     Zase nič.
    </p>
    <p>
     Pritisol som gombík a držal ho pritisnutý asi päť minút. Nikto neprišiel. Chcelo sa mi
         lámať a drúzgať, ale utíšil som sa. Asi o dve hodiny, keď som si líhal, prišla Zuzka.
    </p>
    <p>
     „Zuzka, prosím ťa, povedz mi, čo sa to tu robí?“
    </p>
    <p>
     „Pani sa hnevajú.“
    </p>
    <p>
     „Ale prečo?“
    </p>
    <p>
     „To nepoviem.“
    </p>
    <p>
     „Povedz, prosím ťa.“
    </p>
    <p>
     „Pani mi zabránili.“
    </p>
    <p>
     „Tu máš korunu.“
    </p>
    <p>
     Zuzka vzala korunu a povedala:
    </p>
    <p>
     „Dcéru im nevykrútili na majálese…“
    </p>
    <p>
     Na druhý deň ráno prilepil som veľkú ceduľu na bránu s nasledujúcim textom:
    </p>
    <p>
     „Elegantnú izbu dostať do prenájmu pre mladého človeka, ktorý pri každej príležitosti
         vykrúti domácu slečnu.“
    </p>
    <p>
     Len kde ja nájdem byt bez domácich slečien?
    </p>
    <p>
     Poraďte!
    </p>
    <p>
    </p>
   </div>
   <div type="chapter">
    <head>
     Vádium
    </head>
    <p>
    </p>
    <p>
     <emph>
      (Skutočnosť.)
     </emph>
    </p>
    <p>
    </p>
    <p>
     <ref target="ftn.id2582185">
     </ref>
     Licitovalo sa.
    </p>
    <p>
     „Roľa Cimenná,“ vykríkol exekútor v jágerských šatách s kostenými gombičkami, sediaci
         medzi chudým farárom Remeným a rapavým advokátskym pisárom s vytrhanými fúzmi. Veselo
         pozrel cez cviker na sedliakov, čo stáli neďaleko dvier a zamočil pero do fľaštičky s
         atramentom.
    </p>
    <p>
     „Výkričná cena
     <ref target="ftn.id2582218">
     </ref>
     tisíc korún,“ pokračoval a počal robiť kolá nad protokolom, akoby chcel písať.
    </p>
    <p>
     „Počkať, počkať,“ ozvalo sa pár hlasov odo dvier.
    </p>
    <p>
     „Dufek chce tiež licitovať,“ povedal vážne richtár, opretý o sud s kapustou a poškrabúc
         si veľký a ostrý nos, postúpil pár krokov ku stolu, kde sedeli páni a dodal:
    </p>
    <p>
     „Prosím počkať, pán exekútor.“
    </p>
    <p>
     „Vádium,“ naštrkol chladno a krátko rapavý pisár.
    </p>
    <p>
     „Sto korún je vádium. Nech položí,“ vysvetlil exekútor a ukázal prevrátenou rúčkou na
         stolík, hľadiac na richtára.
    </p>
    <p>
     „Vádium zložte,“ obrátil sa richtár k Dufekovi, nízkemu, čiernemu sedliakovi s chĺpkami
         v nose a ušiach, širokými plecami a veľkými, kostnatými rukami, v bielej halene.
    </p>
    <p>
     Dufek pohodil halenou a začrel do zviazaného rukáva, akoby v nej mal peniaze a opýtal
         sa:
    </p>
    <p>
     „Koľko?“
    </p>
    <p>
     „Sto korún,“ povedal mu richtár.
    </p>
    <p>
     Hľadal v rukáve a pohodil ešte raz halenou, aby mohol hlbšie načrieť do rukáva. Po
         chvíli vytiahol ruku z neho a pozrel na richtára, pričom dva razy mrdol plecami, narovnajúc
         sa.
    </p>
    <p>
     „Nemáte, richtárko?“ šepol.
    </p>
    <p>
     „Kde by ich vzal?“ na to richtár tiež šeptom.
    </p>
    <p>
     Dufek pozrel tázavo na sedliakov okolo neho, ale i tí bez slova pokrútili hlavami na
         znak, že rozumejú nemú otázku, ale žiaľbohu nemajú.
    </p>
    <p>
     „Myslel by som,“ počal Dufek váhavo a nahlas k pánom, „keby…“
    </p>
    <p>
     „Poďme,“ pretrhol ho rapavý a ukázal exekútorovi na hodinky, ktoré ležali pred týmto,
         chcejúc označiť, že sa čas míňa.
    </p>
    <p>
     „Licitujete, či nie?“ spýtal sa exekútor Dufeka.
    </p>
    <p>
     „Áno, licitujem.“
    </p>
    <p>
     „Zložte vádium.“
    </p>
    <p>
     Dufek obrátil svoje malé čierne oči na farára. Schválne ho bol poprosil pred licitáciou,
         aby dal pozor, žeby sa nejaká faloš nestala. Licitácia v Malobreží ešte, tuším, ani nebola
         a ľudia sa nevyznali, čo treba a čo nie. Tak sa dostala aj cirkevná osoba k tejto
         najsvetskejšej veci. Farár videl pohľad Dufekov a zdvihol ruku, že smelo môže licitovať.
    </p>
    <p>
     „Dufek je majetný,“ riekol istým, chladným hlasom. „Na moju zodpovednosť mu môžete
         zveriť to vádium… Zaplatí vám to, donesie.“
    </p>
    <p>
     „Vaša milosť, mohli by ste mi pomôcť,“ zaprosil licitujúci.
    </p>
    <p>
     „Ale, veď ti to pán exekútor zverí,“ uspokojil ho farár, usmievajúc sa na exekútora,
         „však, blahorodý pane?“
    </p>
    <p>
     „Nemožno, velebný pane,“ odpovedal exekútor mračne.
    </p>
    <p>
     „Treba hotovým,“ potvrdil rapavý.
    </p>
    <p>
     „Je to zákon?“ spýtal sa farár nedôverčivo.
    </p>
    <p>
     „Zákon,“ odvrkol exekútor.
    </p>
    <p>
     Farár pokrútil hlavou, sťaby tomu neveril, že je taký zákon, ktorý káže hotovým platiť.
         Exekútor zdvihol plecia a vykríkol:
    </p>
    <p>
     „Roľa Cimenná!“
    </p>
    <p>
     „Vaša milosť, prosím vás,“ zaprosil zase Dufek, „zajtra si predám kravu a donesiem…“
    </p>
    <p>
     Nijako nechcelo sa mu upustiť od role Cimennej, susediacej s jeho rátou… Taký krásny
         kúsok, — prebehlo mu mysľou, — najkrajšia roľa… Rovná, ako dlaň a pod nosom… Skalky
         nenájdeš… Aj škriepky s Lovásikom by prestali ohľadom medze… Usporil by pravotu, ktorú len
         preto nezaviedol, lebo si myslel, že ju na licitácii aj tak kúpi… A tu ti tak odrazu príde
         licitácia. Nik nevedel nič, len čo dnes ráno zabubnovali… Aj splnilo by sa, čo Lovásikovi
         predpovedal, že na rok on, Dufek, bude orať na tej roli. Lovásik mu vtedy na zuboch ukázal,
         čo bude orať. A teraz ľa… Nepustím, nepustím…
    </p>
    <p>
     „Nemám, syn môj,“ povedal farár skormútene.
    </p>
    <p>
     „Ani doma?“
    </p>
    <p>
     „Ani,“ a zavzdychol.
    </p>
    <p>
     Dufekovi napadlo, že azda bude mať krčmár Edelstein. Ale aj ten vydával dcéru
         predvčerom, aby ho… Lenže ten sa nenechá bez peňazí… Iste bude mať. Treba probovať.
    </p>
    <p>
     Poprosil pánov, aby počkali, že donesie tých sto korún a ani nečakajúc, položil čapicu
         na hlavu a vybehol.
    </p>
    <p>
     „Poďme,“ posúril opätovne pisár.
    </p>
    <p>
     „Roľa Cimenná!“ zavolal. „Výkričná cena tisíc korún,“ a zamočiac pero do atramentu zase
         rozkrútil sa ním nad papierom.
    </p>
    <p>
     „Počkať by sme mali,“ nadmietol farár a vytiahol cigarník zo zadného vrecka svojho
         dlhého kabáta. Otvoril a pošuchol ho pred exekútora. Exekútor si vzal s poďakovaním a
         uspokojil ho, že sa počkať môže. Aj rapavý zvolil, keď aj pred neho postavili cigarník.
    </p>
    <p>
     „Počkáme,“ rozhodol, krútiac cigaru v ústach a fúkajúc do nej, či bude dobre dýchať.
    </p>
    <p>
     „A po licitácii nech sa páči pánom na malý fruštik,“ vravel farár, chcejúc sa ukázať
         vďačným, že čakajú. „Taký malinký predobedík nepoškodí… Mám vínečko pitné, neškodné. Dá sa
         pri ňom pozhovárať.“ Poklepkajúc prostredným prstom cigaru, otriasol z nej popol a vyfúkol
         dym nad svoju hlavu…
    </p>
    <p>
     „Tohoročné vína nebudú chýrne,“ pokračoval. „Hrozno nedozrelo od pľuští a zimy. Dva
         mesiace už nesvietilo slnce.“
    </p>
    <p>
     Rozprávali o úrode vína a o rozdielnych fajtách tohoto. Sedliaci si medzitým posadali
         pod pec na lavicu a ktorémusi z nich sa nahlas začkalo. Druhý, vystierajúc údy, hlasno
         zívol. Richtár prešiel od suda k oknu a díval sa na cestu, majúc ruky na kríž položené. Von
         neprestával padať sneh s dažďom.
    </p>
    <p>
     Dufek o štvrťhodinu pribehol spotený a mokrý. Utrel si rukávom tvár a pár ráz smrknúc
         prišiel až ku stolu.
    </p>
    <p>
     „Tu je sto korún,“ povedal hlasno.
    </p>
    <p>
     Richtár videl cez okno, že Dufek doviedol so sebou aj kravu, veľkú, strakavú švajčiarku.
         Priviazal ju o hrušku pred domom.
    </p>
    <p>
     Exekútor, ani nepozrúc, hodil rukou, aby ich zložil. Ale Dufek stál a neskladal.
    </p>
    <p>
     „No, čo je? Zložte,“ súril.
    </p>
    <p>
     „Tam sú na dvore.“
    </p>
    <p>
     „Čo?“
    </p>
    <p>
     „Krava.“
    </p>
    <p>
     „Aká krava?“
    </p>
    <p>
     „Vádium… Hodna je štyristo korún.“
    </p>
    <p>
     Exekútor nerozumel. Pozrel najprv na Dufeka, potom dookola a zastavil sa pohľadom na
         farárovej tvári, aby tento vysvetlil.
    </p>
    <p>
     „Skladám ju,“ povedal Dufek, „ako vádium. Ak chcú, aj sem ju dovediem. O stôl priviažem,
         aby nepochybovali… Dvesto zlatých je hodna… Nie, richtárko?“
    </p>
    <p>
     Richtár pokýval hlavou a povedal krátko:
    </p>
    <p>
     „Otcu, materi.“
    </p>
    <p>
     Aj farár sa nahol ponad chrbát exekútorov a pozrel von oknom, aby ocenil kravu.
    </p>
    <p>
     „Tristo korún odčítam,“ povedal.
    </p>
    <p>
     Sedliaci povstávali spod pece a podišli k oknu, aby sa presvedčili, čo je asi tá
         švajčiarka hodna. Cenili ju rozdielne. Jeden povedal za farárom tristo. Druhý tristo
         šesťdesiat. Tretí aj vyše štyristo. Krásna, veľká krava — hovorili. Dobrá fajta. Celý
         majetok. Keď sa otelí, dá denne 12 — 14 litrov mlieka. Všetci chválili. Ale exekútora to
         nedojalo. Hodil rukou, že sú to všetko daromnice a so stiahnutým obočím zase len vykríkol:
    </p>
    <p>
     „Roľa Cimenná!… Výkričná cena tisíc korún.“ Po chvíli dodal ešte hlasnejšie:
    </p>
    <p>
     „Spúšťam na deväťsto… Na osemsto…“
    </p>
    <p>
     „Osemsto!“ zavolal Dufek.
    </p>
    <p>
     „Nemôžete licitovať,“ zahriakol ho exekútor, „zložte vádium.“
    </p>
    <p>
     „Tam je krava,“ duplikoval Dufek.
    </p>
    <p>
     „Krava je nie peniaz,“ strmo zahriakol ho exekútor už namrzený.
    </p>
    <p>
     „Poďme!“ súril rapavý.
    </p>
    <p>
     „Že nie peniaz?“ zasmial sa richtár posmešne. Zdalo sa mu, že Dufekovi vlastne nechcú
         dať licitovať a podržať mienia roľu pre seba. Jeden sedliak pod pecou, s krátkymi
         bakombardami, akoby mu bolo veľmi smiešno nad tým, že je krava nie peniaz, dupol nohou ako
         v tanci a otočiac sa, zavolal: „Že nie!“ Druhý bledý s nakriveným plecom, sťaby ho zuby
         boleli, pritisol si dlaň k lícu a povedal: „Bože, nie peniaze?“
    </p>
    <p>
     „No už odpustíte,“ počal farár, „ako by krava nebola peniazom… Čože by ste ju teda ako
         vádium neprijali, ctení páni… Vieme my, čo je zákon… Veď za tú kravu kedykoľvek dostanete
         peniaze… Ako vravím, ja sám by odčítal tristo korún hneď, keby mal totižto… Ide predsa len
         o to, či je Dufek dobrý na sto korún. Nuž a my všetci dobre vieme, že je Dufek dobrý aj na
         štyritisíc korún…“ A potiahnuc si spodnú peru prstami, tak, že mu bolo vidno čierne od
         fajčenia zuby, doložil dôrazne:
    </p>
    <p>
     „Licitovať teda musíte dovoliť tým skôr, lebo vám tu deponuje
     <ref target="ftn.id2582671">
     </ref>
     kravu.“
    </p>
    <p>
     „Pravda, pravda,“ zavolali sedliaci. „Treba prijať,“ kričali. „Licitovať! Nezákonitosť…
         Treba podľa regule… Netrpíme…“
    </p>
    <p>
     „Ale, pán exekútor,“ dôvodil farár ďalej a potľapkal ho po pleci, „nechže už len
         licituje ten Dufek. Krava je dobrá, môžete uveriť. Vyznám sa v lichve.“
    </p>
    <p>
     Malobrežania čím diaľ, tým viac si dovoľovali. Sväto-sväte chcú tu človeka o práva
         obrať, mysleli si. Krik sa vzmáhal a ostrel. Počali husto máchať rukami a pohyby ich
         stávali sa prudkými a rýchlymi. Exekútor si už myslel, že zase bude musieť ploty
         preskakovať. Rapavý už aj hľadal zimný kabát a palicu, aby uvrzol. Začul, ako mu ktorýsi
         sedliak nadával do rapavých opíc. Drmal exekútora za rukáv, aby hľadel tiež nejakým činom
         ufujazdiť. Dufek pristúpil ku stolu a buchol oň kostnatou rukou, že žiada licitáciu a dáva
         za roľu osemsto korún. Exekútor trhol hlavou. Nazdal sa, že ho už bijú. A v tomto okamžení
         akosi srdito zakričal:
    </p>
    <p>
     „Čo, ja tú kravu budem hnať do mesta?“
    </p>
    <p>
     „Poženieme,“ odvetil mu ktorýsi.
    </p>
    <p>
     „Štajrant
     <ref target="ftn.id2582733">
     </ref>
     je nie maštaľ,“ volal.
    </p>
    <p>
     „Sú tam obecné,“ odvrkli mu.
    </p>
    <p>
     „Ja ju budem kŕmiť a dojiť?“
    </p>
    <p>
     „Tam sú mestskí sluhovia.“
    </p>
    <p>
     „Diabla, veď je to pre dievky.“
    </p>
    <p>
     „Fero podojí,“ zasmial sa ktosi.
    </p>
    <p>
     — Nič nepomáha, nič nepomáha, — myslel exekútor, — musím zadržať licitáciu. Nech
         licituje ten sprosták. Možno, že ho prebijú. Pozrel na farára. Ten sa usmieval. Neutíši
         ich… Ba dráždi…
    </p>
    <p>
     „Ale, pre kristapána!“ povedal nahlas, „čušte už, nekričte, budeme licitovať… Ale kravu
         zoberiem, lebo ju musím ku písmam priložiť… I seno, i slamu, i dievku… To všetko v
         štajrante deponovať… Na tento kúsok ľahkého papieru treba korunový štempeľ,
     <ref target="ftn.id2582779">
     </ref>
     “ a ukázal im písmo… „Koľko štempľov bude treba na kravu, dievku a slamu…“
    </p>
    <p>
     „Veď je tak,“ ozval sa richtár, „teraz ide na všetko štempeľ.“
    </p>
    <p>
     Sedliaci počali tíchnuť.
    </p>
    <p>
     „A potom,“ pokračoval exekútor, „písma musia byť čisté, aby ich slávny súd mohol
         prečítať a súdiť… A keby tak krava, nedajbože niečo, šanujem vás, spravila… Ako by
         prečítali? Odkiaľ by sa dozvedeli, že tú roľu Dufek vylicitoval a tamtú pán richtár…“
    </p>
    <p>
     Sedliaci celkom zatíchli. Uznali pravdu a tá im všetkým jazyky razom poodrezúvala. I
         farár sklonil hlavu a pozeral niečo pod stolom. Očistom si odpľul a zatrel čižmou. „Roľa
         Cimenná!“ vykríkol exekútor.
    </p>
    <p>
     ***
    </p>
    <p>
     Dufek nelicitoval. Darmo je.
    </p>
    <p>
     Keď sa Lovásik vrátil do Malobrežia a rozprávali mu o licitácii, smutno a zároveň s
         potešením len toľko povedal: „Čo po nej! Dufek ju nepoorie.“
    </p>
    <p>
    </p>
   </div>
   <div type="chapter">
    <head>
     Redaktor
    </head>
    <p>
    </p>
    <p>
    </p>
    <p>
     Vladimír Štilec, redaktor miestnych novín „Hlasu ľudu“, sedel vo svojej pracovni. Jednu
         bosú nohu podložil pod seba, na druhej, tiež bez pančuchy, hompáľala sa mu červená papuča.
         Bol vyzlečený do košele. Rukávy na nej si vyhrnul a prsia obnažil. Do spustených žalúzií
         opieralo sa júlové poobedňajšie slnce a v izbe bolo už dusno od neobyčajnej spary. Svetlo
         vnikalo otvorenými dvermi z dvora, na ktorom vrieskali deti.
    </p>
    <p>
     Oprel si lakťami hlavu o písací stolík a krútiac prstami kečku, čítal posledné číslo
         svojho časopisu. Vidno, páčilo sa mu, lebo sa usmieval. Kedy-tedy zdvihol hlavu, odfúkol si
         a zahľadel sa do otvorených dverí, akoby počúval krik detí.
    </p>
    <p>
     Tieto si vymysleli akúsi podivnú hru. Jedno zakikiríkalo a druhé na to odpovedalo
         „Turek“. Po tomto sa všetky deti zasmiali. Kikirikí. Turek. Smiech. Trafilo sa však, že
         namiesto Turka povedalo Maďar. Vtedy sa deti nesmiali. Zmysel zábavy bol iste ten, že na
         Turka sa mali smiať, na Maďara však nie, a ktoré sa smialo na Maďara, to sprali.
    </p>
    <p>
     Redaktor bol s číslom skutočne spokojný. Niektoré state si aj dva razy prečítal, aby sa
         v nich ešte pokochal. Na chvíľu rozmýšľal o tom, prečo sa decko rovno nespýta: „Čo si?“ Ale
         celkom nerozumne kikiríka. To nemá zmyslu. Potom odložil číslo, spustil nohu, pohľadal ňou
         druhú papuču pod písacím stolíkom, nahmatal ju, nastrčil na nohu a chcel ísť do dvora, aby
         utíšil rehotajúce sa detváky, keď prišla do pracovne jeho žena Katka, mladá, pekná, ale
         trošku nízka a tučná osôbka. Bola svetlovlasá, s bielou tvárou, veľkými modrými očami a
         tuho červenými perami. Na ušiach mala veľké čierne kokardy. Župan modrej farby s čiernym
         zamatovým golierom jej veľmi dobre slušal.
    </p>
    <p>
     „Čo je, Kata?“ privítal ju muž, zapínajúc si na hrdle košeľu.
    </p>
    <p>
     „Zase majú židáci sviatky?“ spýtala sa ho.
    </p>
    <p>
     „Prečo?“ zarazil sa muž nad otázkou.
    </p>
    <p>
     „U Kupfsteina nedostať rožkov.“
    </p>
    <p>
     „Pošli k Rumesovi,“ hodil redaktor z pleca, akoby urazený a namyslený, že ho žena s
         takými maličkosťami unúva.
    </p>
    <p>
     „Ale veď sú nie sviatky,“ povedal po chvíli, „dostaneš aj u žida.“
    </p>
    <p>
     „Odkázal, že nepečie.“
    </p>
    <p>
     „No, tak pošli k Rumesovi… S každou hlúposťou mi prídeš hneď na krk. Ja som predsa nie
         pekárom a rožky nepredávam. Keď nie u žida, nuž u Rumesa, keď nie u Rumesa, tak u Tuchlíka…
         Nikdy si nevieš poradiť,“ zahovoril redaktor chytro a podráždene, sťahujúc vyhrnuté rukávy
         košele. „Z teba by bola moderná žena, to je pravda,“ pokračoval posmešne, „ty si súca na
         samostatnosť. Stále aby druhý myslel miesto teba. Ba keby sa ti šnúrka na poltopánkach
         roztrhla, aj vtedy by si sa prišla radiť, čo máš robiť — ha?“
    </p>
    <p>
     „Netáraj,“ zahriakla ho žena, urazená. „Ani u Rumesa, ani u Tuchlíka nedostať.“
    </p>
    <p>
     Redaktor, ktorý si práve natiahol pančuchy a obul topánky, vyskočil.
    </p>
    <p>
     „Čert ma po vás,“ zavolal, „ja vám ich nenapečiem. Ty si len poraď. Ja zájdem do ,Extravurštu‘
     <ref target="ftn.id2582997">
     </ref>
     a tam si zajem.“
    </p>
    <p>
     Natiahol si manžety, založil kráglik, ktorý podviazal bielou mašľou. Pritlačil slamený
         klobúk na hlavu. Zavesil paličku na kabátové vrecko a počal naťahovať rukavičky.
    </p>
    <p>
     „Iste bude dnes nejaký sviatok,“ nástojila žena. „Prečo by neboli piekli pekári? Ale
         kalendár neukazuje.“
    </p>
    <p>
     „Pozrela si?“
    </p>
    <p>
     „Pozrela.“
    </p>
    <p>
     „No, tak pozri ešte raz.“
    </p>
    <p>
     Žena mu podala kalendár, ktorý mala v ruke.
    </p>
    <p>
     „Pozri ty. Ja nenachádzam.“
    </p>
    <p>
     Redaktor pozrel. Sviatku v ten deň nijakého nebolo. Preskúmal i to, či je to kalendár z
         tohoto roku, lebo, aká je žena, môže mu doniesť aj predlanský.
    </p>
    <p>
     „No,“ súrila ho.
    </p>
    <p>
     „Niet,“ povedal muž a hodil kalendár na stolík. Zatým, akoby mu bolo napadlo niečo,
         zadíval sa na ženu a vážne predniesol, že to bude iste štrajk. Musí sa presvedčiť, ako a
         prečo sa to stalo. Zvedieť príčiny a motívy. A odbehol.
    </p>
    <p>
     Uháňal rovno do „Extravurštu“, sčiastky pre vypátranie štrajku, ale z väčšej čiastky
         preto, aby si zaolovrantoval a menovite smäd zahasil. Hostí sedelo pod plachtou veľa. Aj
         slúžny Péterfi, mladý, namyslený pánik s končitou hlavou, upíjal si pivo s komandantom
         hasičov, pánom Antonom Lalokom v športovej čapici, s tučnými, opuchnutými lícami a hrubými,
         šedivými fúzmi. Redaktor sa im pozdravil, ale ani slúžny, ani komandant nezaďakovali za
         jeho pozdrav. To ho troška zarazilo. Prešiel k malému stolku, zložil klobúk a paličku na
         susednú stoličku a uvelebil sa, čakajúc sklepníka.
    </p>
    <p>
     Mladý, čierny sklepník s nakaderenými vlasmi, s ustrihnutým, zakyckaným frakom a bielou
         zafľakovanou zásterou motal sa medzi stolíkmi, ale ani nepozrel na neho.
    </p>
    <p>
     Zaklepal snubným prsteňom na stolíku.
    </p>
    <p>
     „Áno,“ zakričal sklepník, ale ani hlavou neotočil.
    </p>
    <p>
     „Sklepník, sklepník,“ zavolal, ale sklepník len toľko povedal, že hneď. Zato nepodišiel
         k jeho stolku.
    </p>
    <p>
     Prešlo asi päť minút. Redaktor opätovne zaklepal. Potom ešte raz zaklepal, potom
         zaklepal a zavolal, za tým vstal, aby ho na seba upozornil. Sklepník, ako čoby bol hluchý…
         A hľa! Slúžny tiež zaťukal penicírom na poháriku a sklepník rovno k nemu neuteká, ale letí.
         O chvíľu donáša pivo.
    </p>
    <p>
     Povstal z miesta a pošiel k sklepníkovi, že ho schytí za rameno a nadá mu do hlúpych a
         nepozorných. Ten ho zbadal a zas len zakričal:
    </p>
    <p>
     „Áno, hneď.“
    </p>
    <p>
     Štilec sa posadil a čakal. Čakal zase asi desať minút, ale sklepník neprišiel. Urazený a
         rozsrdený redaktor sa vzchopil, zahrešil, a schválne búchajúc palicou po dlážke,
         demonštratívne vyšiel z kiosku. Zdalo sa mu, že sa niekto smeje, ale sa neobrátil. Hromžil,
         hundral v duchu na krčmu a obsluhu. Keby ste boli na niečo súci, do novín by vás dal… Ale
         vás i dám. Otroci akísi. Chvosty panské. Budete vy mňa ešte rešpektovať…
    </p>
    <p>
     V druhej krčme u Kolesníka sa mu práve tak vodilo. Tu sa naďabil aj asekuračný agent,
         mladý, drobný Židáčik Blumberg, s tvárou vyhádzanou samými červenými pupenčekmi a nápadne
         odstávajúcimi ušami. Oznámil mu, že jeho asekurácia vyšla, a aby odpustil, ale aby sa
         obrátil na druhú firmu. Povinný je chrániť záujmy firmy. V prípade takom, v akom sa ocitol
         pán Štilec, by bolo zrovna trestuhodné asekuráciu predlžovať atď., atď.
    </p>
    <p>
     „Aký prípad? Choďte do pekla,“ rozhorlil sa redaktor.
    </p>
    <p>
     Blumberg odišiel, ale aj Štilec odpálil, ako sa hovorí. Cestou sa mu ani stolár Medený
         nepozdravil. Stretol sa aj s krajčírom, ale i ten len čosi zamrmlal, čo sa ani zďaleka
         pozdravu nepodobalo.
    </p>
    <p>
     — Chrapúni, chrapúni, — nadával v duchu celou cestou. Bol rád, keď sa dostal domov.
         Mohol sa preobliecť. Pot lial sa mu cícerkom z čela. Košeľa premoknutá, ani čoby zmokol.
         Vypil zo desať pohárov vody a zvalil sa na diván, rozmýšľajúc o všetkom, čo sa mu prihodilo
         a nič nechápajúc. Myslel do večera. Najmä obsluha v „Extravuršte“ ho ponižovala a dráždila.
         Ani cez noc nemohol dobre spať. Strhávalo ho. Ráno už o pol piatej sa zobudil a myslel, ako
         by sa vypomstil na hotelierovi a ostatných.
    </p>
    <p>
     Asi na tretí deň navštívila ho žena zase v pracovni.
    </p>
    <p>
     „Tu si?“ spýtala sa potichu, odchýliac dvere.
    </p>
    <p>
     „Tu. Čo je?“
    </p>
    <p>
     Podala mu akési písmo modrej farby.
    </p>
    <p>
     „Toto doniesli od súdu.“
    </p>
    <p>
     „Od súdu?“
    </p>
    <p>
     „Čo si zas neplatil?“
    </p>
    <p>
     Redaktor vzal písmo a letmo ho prezrel.
    </p>
    <p>
     „Horšie,“ povedal a zbledol.
    </p>
    <p>
     „Čo, preboha? Hovor!“
    </p>
    <p>
     „Volajú ma k vyšetrujúcemu sudcovi,“ vysvetlil a sadol si.
    </p>
    <p>
     „Ukáž posledné číslo… Čo tam mohlo byť napísané… Ešte by mi toho bolo treba…“
    </p>
    <p>
     Zadýchal sa od ľaku a pár ráz glgol, čo mu ústa vyschli. „Chytro, chytro,“ súril.
    </p>
    <p>
     Žena doniesla číslo, tiež celá naľakaná.
    </p>
    <p>
     „Čítaj od začiatku do konca,“ rozkázal, „ani jednu literu nevynechaj. Aj punkty i čiarky
         spomeň. Chytro.“
    </p>
    <p>
     Žena prečítala číslo verne od slova do slova s punktami a čiarkami. Nevynechala ani meno
         tlačiara.
    </p>
    <p>
     „Je tam voľačo?“
    </p>
    <p>
     „Nič nenachádzam,“ ubezpečila ho žena.
    </p>
    <p>
     „Nič trestuhodného?“
    </p>
    <p>
     „Nič.“
    </p>
    <p>
     „Prečítaj ešte raz.“
    </p>
    <p>
     Žena ešte raz prečítala. Redaktor neveril a sám prečítal. Prečo ho teda volajú k
         sudcovi? Čo vykonal? Aký hriech spáchal? Čím ho obviňujú? Večer v posteli prečítal číslo
         ešte dva razy. Ale nenašiel nič.
    </p>
    <p>
     Až u vyšetrujúceho sudcu sa dozvedel, prečo ho volajú. Tento obstarný pán s obstrihanou
         okrúhlou bradou, s okuliarmi na hrbatom nose, čibukujúc,
     <ref target="ftn.id2583314">
     </ref>
     prečítal mu inkriminovaný
     <ref target="ftn.id2583326">
     </ref>
     článok. Znel nasledovne:
    </p>
    <p>
     „Dopis z Lužian. Dvadsaťpäťročné jubileum ohňohasičské. Na znak dvadsaťpäťročnej vernej
         služby a hasenia dostali šestnásti hasiči nášho dobrovoľného hasičského spolku po jednom
         metáli z bronzu s kráľovou hlavou a rímskou číslicou XXV. Slúžny Péterfi im ich odovzdal v
         sprievode maďarskej reči. Ktosi mu za to z klobúka po maďarsky ďakoval. Večer bol banket v
         hoteli ,Extravuršt‘, na ktorom sa dávala varená prasacina namiesto pečenej a nedovarené
         halušky so syrom, ktoré sa v hrnci postretávali a tak skamarátili, že sa ani na mise
         nevedeli jedna od druhej rozlúčiť. Dali aj rozvareného pelendreku v pohárikoch, bez
         lyžičiek, takže si jubilanti museli miešať vreckovými nožíkmi, čakanmi a prstami. Slúžny
         pripil na kráľa po maďarsky. Ondrej Kalina na pána slúžneho po slovensky. Tunajší kaplán
         vravel o sile náboženstva po slovensky. Antal Lalok, hasičský komandant, po maďarsky a
         nemecky pripil hosťom. Hosť Eduard Valentín, notár z Lendašoviec, vysvetlil po slovensky,
         načo sme sa na bankete zišli a jubilanti sa až pri reči tohoto dozvedeli, že sú jubilantmi
         a hasičmi už dvadsaťpäť rokov. Bola aj hudba. Cigán len na päťdesiaty raz zahral slovenskú
         nôtu, pri ktorej sme sa všetci rozveselili. Po bankete bol aj tanec, spojený s kartovaním a
         pitím. A všetko toto stálo len tri koruny.“
    </p>
    <p>
     Štilec počúval ako omráčený.
    </p>
    <p>
     „Toto inkriminujú?“ spýtal sa ticho.
    </p>
    <p>
     „Toto.“
    </p>
    <p>
     „A čo z toho bude?“
    </p>
    <p>
     „Všeličo. Poburovanie proti národnosti
     <ref target="ftn.id2583409">
     </ref>
     na každý pád. Urazenie jeho veličenstva kráľa, iste. Podnecovanie proti
         náboženstvu, celkom určite. Urážka vrchnosti ako vrchnosti a ublíženie na cti pána
         slúžneho, eventuelne komandanta hasičov, hoteliera ,Extravurštu‘ a jeho kuchárky,
         Cigánprimáša a všetkých kartárov…“
    </p>
    <p>
     Redaktor sa udrel do čela a zvolal, pretrhnúc sudcu v reči:
    </p>
    <p>
     „Rumesa, Tuchlíka, Kupfsteina a ostatných pekárov a hasičov… Ani asekurovať ma nechcú,
         čert aby ich vzal… Teraz už viem… To preto bola taká obsluha… Ešte aj slúžka Zuza ma
         prestala počúvať. Iste má nejakého hasiča… Už to mám… Chápem… Dobre je…“
    </p>
    <p>
     „Nie je dobre,“ preriekol sudca. „Vy ste písali ten článok?“
    </p>
    <p>
     „Ja.“
    </p>
    <p>
     „Dajte si pozor. A menovite nech vás chráni pán boh od ohňa.“
    </p>
    <p>
     „A od redaktorstva,“ doložil Štilec…
    </p>
    <p>
    </p>
   </div>
   <div type="chapter">
    <head>
     Vydaj
    </head>
    <p>
    </p>
    <p>
    </p>
    <p>
     Keď sa dievča vydá, akoby umrelo, vraví príslovie. Ono tie príslovia obyčajne
         prestreľujú, ale toto menovite nemá ani za necht pravdy. Keby sa vydaj rovnal smrti, nuž by
         nelipli dievčatá za mužskými ako muchy za cukrom. Akonáhle počnú okrúhlieť, už sú zvedavé
         na svojho budúceho. Počujeme síce od nich: „Ach, ja sa nevydám. Ach, čože by sa vydávala!
         Lepšie je dievčaťu jak neveste.“ Ale čo vidíme? Na Ondreja lejú olovo. Prečo lejú? Varia
         halušky s papierikmi. Prečo varia? Od Lucie až do Vianoc každý deň ráno na lačný žalúdok
         hryzú do jablka. Na kieho helementa im je to? Berú do náručia drevo a odčitujú, či do páru
         nabrali, či nie? Nuž? Horký tam smrť. Každej preletí hlavou: „Bohdaj by skorej takto
         zomrela.“
    </p>
    <p>
     Ako dievčatá, tak aj ich rodičia. Veď by ich varovali pred istou smrťou. Či ich varujú?
         Šušku borovú ich varujú! Tískajú ich, aby im len preboha na krkoch nezostali, ale aby sa
         radšej nejakému bohatému, mladému, hodnému, poriadnemu, zdravému, z dobrej famílie
         pochádzajúcemu na krky zavesili. Navešajú na ne všetky možné čačky, stužtičky, perličky, až
         sa tak ligocú, keď idú na slnci, len aby sa popáčili a aby už raz dosť bolo tých
         všelijakých mašličiek. Do kostola vyháňajú každú nedeľu tri razy a v robotný deň aspoň dva,
         len aby padli do oka. A tie zábavy! Doma toľko ráz nevymetú, koľko ráz zametú tanečnú izbu
         v hostinci u „Mesiaca“, čo je na rínku.
    </p>
    <p>
     Nie preto píšem, že by im vari závidel. Ale sa jedujem, keď vravia o smrti. Krásna smrť.
         Nie, to mi nikto na nos nezavesí.
    </p>
    <p>
     O Zuzke Bírešovie som sa nazdal, že je výnimka. Ovdovela a bez detí zostala. Šla slúžiť
         ku kníhkupcovi Mirzákovi v Hornej ulici. Povedala, že vydaja mala dosť a nechce viac z tej
         sladkosti. A veru nevyzerala ani tá, ako čoby z mŕtvych vstala, ani tak, ako čoby ju boli z
         már zniesli. Skorej sa podobala ruži, štepenej len minulej jari do ohybného, mladého
         tŕňového prúta. Tvár jej aspoň tak kvitla a driek sa jej tak ohýbal. Nebolo ani takej
         driečnej slúžky v meste. Nechcem uraziť, ale je pravda, že tak v nedeľu, keď išla z
         kostola, nejeden mešťan pozrel za ňou. Obyčajne nosila čiernu hodvábnu šatku na hlave,
         čiernu zamatovú kabanku, tmavobelasú satínovú
     <ref target="ftn.id2583585">
     </ref>
     sukňu a v ruke pátričky, malú modlitebnú knižku a bielu šatku. V robotný deň
         bola ešte krajšia. Keď zavrtela železným kolesom na studni pred vyhňou kováča Miklúša,
         krátka biela sukňa sa jej oháňala, úzky driek ohýbal a bosé nohy blýskali ako voda, keď
         svieti na ňu slnce. Postála, ak musela čakať, ale keď si putne naplnila, už sa aj zohla,
         chytila ich a narovnajúc sa, hneď sa aj domov ponáhľala. Napäté, silné a ohorené ramená
         niesli nehybne plné nádoby. Neobzerala sa ako straka, neskladala putne pri každej bráne,
         aby si poklebetila a neškerila sa na paholkov.
    </p>
    <p>
     A slúžka bola znamenitá. Panie závideli Mirzákovej tento ôsmy div sveta. Druhým aby si
         hneď zarána hodinu vyzváňal nad hlavou, aby oči rozdrapili a prestali fučať. Zuzka sliepky
         budí. Ani ju zrakom nedostihneš, tak lieta. Sukňa jej je ešte v kuchyni a hlava v sklepe,
         alebo naopak. Jednou rukou skladá smetár v pitvore a druhou odťahuje mlieko zo sporáka v
         kuchyni. Načrie rukou do pánovej čižmy a v tom momente už aj spravila raňajky a nesie ich
         aj s čižmami. Ktoráže slúžka pozerá za pec, ktoráže sa škriabe po rebríkoch na kasne, hádže
         na brucho, aby videla, čo je pod posteľou a nepotrebné odmietla? Okrem Zuzky ani jedna. Tá
         panie učí na poriadok.
    </p>
    <p>
     Pani kníhkupcová je aj spokojná s ňou. Len jedno ju trápi. Neraz povedala Zuzke:
    </p>
    <p>
     „Dobre, Zuzka moja, dobre. Ale ak sa mi vydáš, čo si ja počnem.“
    </p>
    <p>
     Zuzka sa zachichotala:
    </p>
    <p>
     „Ale, milosťpani, nikdy. Radšej by som si ruku odťala.“
    </p>
    <p>
     „Nono.“
    </p>
    <p>
     „Veru áno.“
    </p>
    <p>
     Pani sa tešila. Zuzka vo svojom predsavzatí zotrvávala. Mala aj dvoch pytačov. Prvého na
         fľaku vyhodila. Druhý bol nebezpečný, lebo sa ho aj jej rodina zaujala a bol dobrým gazdom,
         vdovcom s piatimi deťmi. Bol to Becko, gazda z Rubinovej, tej istej dediny, odkiaľ bola aj
         Zuzka. Odrazu náhlo zomrela mu žena. Čo bolo robiť? Pán boh dal, pán boh vzal. Chybovala
         žena v dome, lebo boli deti, majetok, dobytok. Všetko treba opatriť. Najímať veľa stojí a
         na cudzieho zveriť majetok sa nedá. Uchytí tu, uchytí tam, dá tej rodine, dá onej, seba
         neukráti a po chvíli ťa celého roznesie. Človek nemá tisíc očí. Najlepšie by bolo oženiť
         sa.
    </p>
    <p>
     Ponosoval sa susede Uli.
    </p>
    <p>
     „No, čože,“ povedala aj táto, „ožeňte sa.“
    </p>
    <p>
     „Ktože pôjde za mňa, za vdovca s piatimi deťmi,“ zavzdychol, tešiac sa pri tom v duchu,
         že aj Uľa narádza oženiť sa. Teda je to nie taká nemožnosť.
    </p>
    <p>
     „Čo, vdovec?… Len roľa ,Koncom na Pažiť‘ je dvanásť meríc. A deti?… Nuž a ,Krídlatá‘,
         ,Jedlište‘, ,Vyšníky‘ sú od čoho? Ktože hľadí na deti, keď môže role pozerať? Zuza
         Bírešovie by hneď šla. Vdovica bez detí a má hotových päťsto zlatých nagazdovaných.“
    </p>
    <p>
     Suseda nevravela zle. Akokoľvek je to s roľami, ale dievčatá sa nerady vydávajú za
         vdovcov, vdovy zase mládenci neberú veľmi. Čo vdoviciam pozostáva? Vdovci… A potom takých
         päťsto zlatých v hotovosti, to aj vdovu povýši nad hocijaké dievča. Hotový peniaz je
         duplovaná hodnota… Hneď sa môže prikúpiť niečo. Gazdovstvo sa rozšíri.
    </p>
    <p>
     „Nebolo by zle,“ zamrmlal Becko a zamrdal fúzmi, akoby bol glgol z hriateho. Nahol sa k
         Uli a čosi pošuškal. Uľa prikývla.
    </p>
    <p>
     Šla Uľa k Zuzke aj so sestrou tejto, Marinou, chudobnou bíreškou.
    </p>
    <p>
     Zuzka práve umývala riad po obede. Utrela si chytro ruky. Postierala zásterkou stoličky
         a usadila hosťov.
    </p>
    <p>
     „Čože ste mi doniesli?“ opýtala sa, hrkajúc zase taniermi v teplej vode a vykladajúc ich
         na táfľu.
    </p>
    <p>
     „Nahovárať sme ťa prišli. Či by si sa reku nevydala,“ počala Uľa rovno.
    </p>
    <p>
     „Nie hocijaký,“ dodala Marina.
    </p>
    <p>
     „A čo je kto, ja sa nevydám.“
    </p>
    <p>
     „Štyri osminy majetku,
     <ref target="ftn.id2583782">
     </ref>
     “ bastvila Uľa.
    </p>
    <p>
     „Nech má koľko chce.“
    </p>
    <p>
     „Tri kravy,“ licitovala Marina.
    </p>
    <p>
     „Pár koní… Keď chceš veďieť, Becko,“ vysvetlila Uľa, aby ju Marina neprevýšila, ačpráve
         sa Zuzka ani nespytovala, kto je to.
    </p>
    <p>
     „Becko?“ zhíkla Zuzka a zakryjúc si dlaňou tvár, rozosmiala sa. „Veď ten má päť detí.
         Choďte mi,“ a ako čoby sa o vec celkom nič nezaujímala, drhla ďalej suchou handrou umyté
         taniere. Potom sa ešte spýtala Mariny, ako sa majú otec, len aby nepočali ešte raz o
         Beckovi.
    </p>
    <p>
     Uľa s Marinou nafúkané odišli. Keď ich odprevadila a zavrela za nimi kuchynské dvere,
         zase sa len hlasno rozosmiala. Keď odložila riad, zastala pri okne, zadívala sa do sadu.
         Keď kuchyňu zametala, už si spievala a myslela si pri tom, že sa naozaj nevydá. By sa jej
         chcelo zase lopotiť sa od svitu do noci… Kravy, role a na tých päť; možno že by ešte deti
         prišli… A tu, ani roboty toľko. Aj si zarobí, aj vyslúži, aj má čo jesť. Pani dobrá. Nie
         skúpa. Nevydelí na tanier, ako druhé. Chlieb v kredenci. Keď chce, si odkrojí… Čo jarmok,
         jarmočné ju neminie. Odídu, iste donesú niečo. Na Vianoce vždy dostane na celé šaty a
         hostia takí, čo odmenia za poslúženie… Čo by sa ona vydávala.
    </p>
    <p>
     Na druhú nedeľu Uľa sa zase dostavila aj so sestrou Zuzkinou.
    </p>
    <p>
     Zuzka stála na svojom.
    </p>
    <p>
     „Čo budeš vždy druhému slúžiť? Lepšie je byť paňou samej sebe,“ vysvetľovala Uľa. „Čože
         si takto? Slúžka, slúžka, slúžka.“
    </p>
    <p>
     „Rodine pomôžeš,“ na to Marina, „z takého gazdovstva sa aj nám ujde.“
    </p>
    <p>
     Nič nepomáhalo.
    </p>
    <p>
     „Čo ma po ňom, čo ma po ňom,“ odvrkla za každou chválou Zuzka.
    </p>
    <p>
     Konečne bez výsledku odišli, ešte väčšmi nafúkané.
    </p>
    <p>
     Zuzka cez týždeň dostala až tri listy. Od Mariny, od mladšej sestry Anny a od otca.
         Tento bol celkom prísny a bola v ňom vyhrážka, že ak sa nevydá za Becku, aby viac domov
         nechodila.
    </p>
    <p>
     Zuzka len plecom mrdla:
    </p>
    <p>
     „Nuž nepôjdem.“
    </p>
    <p>
     Pani Mirzáková, keď sa o týchto pytačkách dozvedela, hneď povýšila Zuzke služobné o celú
         zlatku, len aby jej nenapadlo vydať sa. Čiernymi farbami jej líčila stav sedliačkin, ako
         musí robiť, ťahať ako taký koník a len pre cudzieho. Bude iba macochou a horšou slúžkou ako
         u nej. Zuzka uspokojila paniu, aby sa len netrápila. Ona sa nevydá.
    </p>
    <p>
     Uľa zase Beckovi húdla, že to inak nepôjde, iba ak by dal na ňu prepísať nejakú roľu.
         Možno, že by sa tým dala nakriatnuť. Becko váhal, ale konečne privolil.
    </p>
    <p>
     Zuzka dostala zase v jedno nedeľné odpoludnie návštevu. Prišla Uľa, Marina, Anna a otec.
         Ani ich nemala kam usadiť, toľko ich bolo. Uľa bola rečníkom. Ostatní len tak niekedy
         skákali do reči.
    </p>
    <p>
     „Dá ti prepísať Krídlatú,“ vravela Uľa, rozkladajúc suchými, čiernymi rukami. „Budeš
         paňou.“
    </p>
    <p>
     „Hneď, ako sľúbiš, pôjdete spolu k notárovi,“ doplňovala Marina.
    </p>
    <p>
     „Krásny kus zeme,“ zamrmlal otec, zakývajúc hlavou s dlhými namastenými vlasmi a
         sinavými, hrubými perami. „Ja neviem, čo sa ty, Zuza, toľko onačíš,“ zatrepotala chytro
         jazykom mladšia sestra Anna, ohorená a pehavá a tiež chudobne vydatá.
    </p>
    <p>
     „K majetku prídeš a nič nedáš za to,“ pokračovala Uľa. „Akoby ti pečený holub padol do
         huby. S deťmi nebudeš mať oštary. Najstaršia má už štrnásť rokov. Tá dopatrí a pomôže ti vo
         všetkom.“
    </p>
    <p>
     „No už tá Krídlatá je krásny kúštik,“ opätoval otec svoje, pozerajúc si na čižmy a
         odlupujúc si prstami zoschnuté blato na sárach.
    </p>
    <p>
     „A do daru, pre nič za nič,“ duplikovala Marina.
    </p>
    <p>
     Anna nahnevane hodila hlavou, sťaby chcela povedať: komu niet rady, tomu niet pomoci.
    </p>
    <p>
     „Musíš hľadieť aj na svoju rodinu, Zuzka, nielen na seba,“ dovrávala Uľa.
    </p>
    <p>
     „Vždy bola najhoršia medzi nami,“ sekla Marina.
    </p>
    <p>
     „Nedrážď,“ chlácholila Uľa.
    </p>
    <p>
     „Len jej aby bolo dobre,“ uštipla Anna.
    </p>
    <p>
     „No, už sa k nám neukazuj, ak toto odmietneš,“ pohrozil sa zase otec a vstal z lavice,
         že aby šli. Aj sa pobrali, teraz už celkom rozpaprčení.
    </p>
    <p>
     Zuzka odolala. Zhlboka si vydýchla, keď odišli. Smutná si sadla k oknu a zadumala sa
         hlboko, hľadiac na čap kotla na sporáku. Slnce zapadalo a blýskalo sa vo vyleštenej meďovej
         ploche.
    </p>
    <p>
     Taká bola Zuzka a ja som sa nazdal, ako som už povedal, že bude výnimkou medzi dievčatmi
         a bezdetnými vdovami. Tešil som sa, že naše porekadlá predsa len nekuľhajú, ale sú v nich
         skutočné zlaté zrná pravdy, ktoré nemožno pozobať. A tu máš! Čo sa stalo asi o mesiac na
         to? Zuzka sa predsa len vydala, akokoľvek je vydaj smrťou.
    </p>
    <p>
     Ako sa to len mohlo stať?
    </p>
    <p>
     Nuž prišla aj po štvrtý raz Uľa aj s Beckom.
    </p>
    <p>
     Zuzka, pokorná a tichá, usadila ich a zdvihla svoje oči na Uľu s nemou otázkou, akoby sa
         bála čohosi. Becko sa usmieval a pokukával tu na Uľu, tu na Zuzku a fúzy si vykrúcal a
         prekladal si každú chvíľu nohy. Raz pravú na ľavú, raz ľavú na pravú. Vyleštené čižmy
         svietili sa ako jeho tučné líca. Vyzeral najviac štyridsaťročný. Čelo vysoké, ale bez
         vrások, len okolo kútikov očí bolo badať stračie labky.
    </p>
    <p>
     „Zuza,“ povedala vážne, so zníženým hlasom Uľa, „ešte raz sme prišli, ale ostatný raz.
         Ty si nie ľahkomyseľnica…“ Zakašlala očistom a ukázala na Becku. „Pozri si, budeš mať
         nielen Krídlatú, ale ti dá pán Becko sto zlatých, ktoré si hneď môžeš dať do šparkasy, ak
         sľúbiš… Šťastie sa ti usmieva… Neodháňaj ho! Uletí a nepríde. Ty si chudobná a budeš
         boháčkou…“
    </p>
    <p>
     Zuzka sklonila hlavu. Stovka jej prelietla mysľou a zas sa jej len do hlavy vrátila. Tam
         aj zostala trčať. Potom sa k nej aj celá roľa Krídlatá privalila. Na to jej zakvičali zo
         tri bravy, zaručali tri kravy, zaerdžali kone. K tomu ešte aj Uľa zahučala:
    </p>
    <p>
     „Sľúb sa, sľúb sa…!“
    </p>
    <p>
     V toľkom hukote ani anjel by nebol odolal, nie to Zuzka. No napriek tomuto lomozu
         zreteľne bolo počuť v kuchyni hlas Zuzkin:
    </p>
    <p>
     „Nech odčíta!“
    </p>
    <p>
     Riekla to ticho, snáď len sama sebe, snáď niekomu na dvore, lebo sa k oknu odvrátila.
         Zakryla si zásterou tvár a odklonená čakala, kým nepočula, ako Becko odčituje pokrčené
         banknóty, ticho ich vystierajúc na táfli a mrmlajúc si popod nos. Uľa prizerala sa mu,
         mihajúc drobnými očami a majúc ruky na bruchu. Nakoniec aj Zuzka fľochla a keď Becko
         povedal „sto“, stále ešte nehľadiac do očí mladoženíchovi, podala mu ruku do jeho
         natiahnutej ruky a zašepkala:
    </p>
    <p>
     „Nech sa stane vôľa božia!“
    </p>
    <p>
    </p>
   </div>
   <div type="chapter">
    <head>
     Strašidlo
    </head>
    <p>
    </p>
    <p>
    </p>
    <p>
     Nad tmavými vrchmi stál mesiac. Veľký a okrúhly ako peceň chleba, lial svoje striebristé
         svetlo na krajinu. Všetko bolo zatiahnuté riedkym tmavomodrým závojom. Len hradská sa
         belela ako vápno a kvitnúce slivky po obidvoch stranách cesty zdali sa zasneženými. Ich
         tône šikmo padali a obrubopali ju ľahkými priezračnými čipkami. Niekedy zadul ešte dosť
         chladný aprílový vietor a zašumel vrchom krátkeho žita, rozprestierajúceho sa dookola na
         dvoch veľkých tablách. Drobné stromové lístie zatrepotalo. Tiene na ceste pohýbali sa.
         Ináče bolo mŕtvo a ticho. Blížila sa polnoc.
    </p>
    <p>
     Kaplán Červenák v tvrdom klobúku, s veľkým plášťom na pleciach a dáždnikom, vracal sa
         domov do Rozkaloviec z Búrneho, kam skoro každý deň chodieval k pánu dekanovi
     <ref target="ftn.id2584171">
     </ref>
     Veselému. Farníci síce vraveli, že chodí k nemu kvôli jeho dcére, slečne Anne,
         lebo aj rozkalovský pán farár má dobré víno, tak ako dekan, aj dobré cigary fajčí, práve
         tak ako dekan, aj tartlík si rád zahrá, ako Veselý, ale dcéry nemá. Teda len slečna Anička
         môže byť tým magnetom, ktorý pána kaplána priťahuje. Možno. Pravda je, že sa pán kaplán
         najradšej prechádza smerom k Búrnemu. Aj to je pravda, že sa tieto prechádzky končievali
         Búrnym. Starý dekan ho vďačne prijímal a Anička najradšej s ním filozofovala. Filozofovanie
         pretiahlo sa obyčajne do desiatej večer. O tomto čase chodil pán dekan spať. Rozduril ich
         aj v najživšej debate.
    </p>
    <p>
     „Desať hodín,“ prehlásil. „Spať.“
    </p>
    <p>
     A pán kaplán len po tomto odchádzal.
    </p>
    <p>
     Dnes nebol doma. Šiel k rozkalovskému farárovi, šéfovi Červenákovmu, v akejsi cirkevnej
         záležitosti. Nevracal sa a mladí zabŕdli vo filozofii. Sedeli po prvý raz v záhradke a pán
         kaplán bol neobyčajne citlivý.
    </p>
    <p>
     „Veru, slečna Anička,“ hovoril, „život je večný. Neprestane pri tom, čo smrťou menujeme.
         Svoju podobu premieňa, ale zostáva tu, okolo nás…“
    </p>
    <p>
     Popri tomto skúmal jej vysokú, štíhlu postavu a grécky účes, prihladený k sluchám a malú
         riedku šticu, padajúcu na vysoké, okrúhle čelo. Uvažoval, že ku gréckemu účesu sa štica
         nehodí. Chcel jej povedať, že sa zle češe, keď kuvik náhle zakuvikal. Odvoľakiaľ zo sadu
         šiel tento nepríjemný, desiaci hlas. Anička sa striasla a spýtala sa:
    </p>
    <p>
     „Komu ozaj kuviká?“
    </p>
    <p>
     Z kuvika prešla na mátohy.
    </p>
    <p>
     „U nás ich je hrúza,“ podotkla.
    </p>
    <p>
     „Ako všade,“ nadhodil kaplán.
    </p>
    <p>
     „Ale u nás sú skutočné,“ vravela. „Najistejšia je tá, čo sa ukazuje pri Skalke.“
    </p>
    <p>
     „Pri Skalke? Ale pri tej, čo je neďaleko nás?“
    </p>
    <p>
     „Tam.“
    </p>
    <p>
     „O tej som nepočul. Čo je to?“
    </p>
    <p>
     „Ukazuje sa o polnoci farár, čo akési decko zamordoval. Kamenie hádže na okoloidúcich.
         Trafí každého a tam, kde trafí, ochromie úd. Čosi bieleho sa plazí za ním a kvíli. To je to
         decko. Ešte nevedelo chodiť, keď ho zabil. Preto sa plazí.“
    </p>
    <p>
     „Hlúposti,“ hodil rukou kaplán.
    </p>
    <p>
     „Vážni ľudia hovoria. Organista ho na vlastné oči videl. Počul aj nariekanie. Notár vám
         to isté povie.“
    </p>
    <p>
     „Ale, slečna!“ pretrhol ju. „Vy ako farárska dcéra nesmiete veriť na strašidlá.“
    </p>
    <p>
     „Ja neverím. Ale by som nešla tadiaľ o polnoci.“
    </p>
    <p>
     Kaplán chcel pozrieť na hodinky, či je ešte ďaleko do polnoci a či o dvanástej môže byť
         doma, ale hanbil sa pred slečnou, aby ho neupodozrievala, že sa bojí. V záhradke im počalo
         byť zima. Prešli do izby. Kaplán sa ani tu dlho nezdržal. Videl, že je na hodinách už štvrť
         na dvanástu. Odporúčal sa. Von porovnal čas so svojimi hodinkami. Hodinky ukazovali
         jedenásť…
    </p>
    <p>
     Na všetko toto myslel, ponáhľajúc sa. Neveril síce, že sa farár môže ukazovať, ale
         nepríjemné mu bolo, že musí prejsť popri Skalke. Aby mu bolo veselšie, vrtel dáždnikom a
         hvízdal si nezmyselné melódie, ktoré v okamžiku vymýšľal a zabúdal. Vietor čím ďalej, tým
         väčšmi a častejšie fúkal a rozdúval krídla plášťa. Vyzeral ako veľký netopier s ohromnými
         krídlami. Žito a stromy väčšmi šumeli a tône neprestávali sa hýbať. Jeho tieň šiel pred ním
         krivý a dlhý.
    </p>
    <p>
     Bolo mu treba prejsť cez horu, ktorá sa černela pred ním na dosť príkrom vŕšku. Kvitnúce
         slivky sa stratili. Zamenili ich liesky a mladé duby. Tieň zhustol a čochvíľa obklopila ho
         tma. Namiesto ľavného šumu vetra v žite a slivkách tu bolo ticho. Len niekedy bolo čuť
         vrzgot a pukanie, tu v hĺbke hory, tu jemu nad samou hlavou. Pod krokmi šušťalo lanské
         lístie a drobné hrudky a kamienky, odlomené a vyvážené pätami, kotúľali sa z vŕšku dolu. To
         pukanie, šušťanie a kotúľanie sa kamienkov stávalo sa mu neznesiteľným. Pne stromov ledva
         bolo rozoznať. Zdalo sa mu, že za každým skrýva sa niekto, kto ho stopuje a ľstivo číha za
         ním. Očakával, že každú minútu vyskočí spoza pňa a zahúka. Počali smreky. Chvoj jedného sa
         zakývala, ani čoby ju nejaká tajná ruka bola stiahla a pustila. Ešte väčšmi zrýchlil krok,
         aby skorej prešiel horou. Pár ráz vytiahol hodinky a rátal v duchu, či ešte pred dvanástou
         zájde za Skalku. Vychodilo, že o dvanástej bude práve pri nej. Hanbil sa sám pred sebou, že
         mu je nepríjemne a že bokom do hory by sa neosmelil pozrieť. Bolo by treba počkať tu, kým
         prejde dvanásta. Ale ak farár vo svojej nočnej prechádzke aj sem zájde…? Nie. Nemožno, že
         by sa farár ukazoval. Myslel si. Život je síce večný… Pokračuje sa v druhej forme. Teda tá
         forma nemôže byť farár, ako býval za živa. Ak sa ukazuje, nemôže mať ľudskú podobu, ale
         akúsi inakšiu, fantastickú… Účinok nejakej sily neviditeľnej a predsa jestvujúcej cítiť
         snáď pri Skalke. Ale, že by farár! Nemožno… Jednako lepšie by bolo obísť Skalku…
    </p>
    <p>
     Čosi zahúkalo ďaleko v hore a hneď zatým prelietlo niečo nad ním. — Sova, — myslel si a
         napadlo mu, že pobeží. Tak skorej prejde horou a zájde za Skalku. Nik ho nevidí. Nemá sa
         koho hanbiť.
    </p>
    <p>
     Hneď aj uskutočnil myšlienku. Behom pustil sa hore vŕškom a potom dolu. Nepočul už ani
         pukanie, ani šušťanie, len dupot svojich vlastných nôh. Nemyslel ani na čas. Na chvíľu
         zdalo sa mu, že z pravej strany rovno s ním beží ktosi druhý. Nepozeral ta. Zapchal si uši
         a utekal ďalej. Vybehol z hory celý upachtený a spotený. Srdce mu búchalo ako kladivo.
         Mesiac svietil zas. Bol vyššie a menší. Cesta ako šnúra vinula sa v diaľku. Kaplán pozrel a
         asi na dvesto krokov videl Skalku. Veľký balvan pri ceste. Bol biely. Len diery na ňom sa
         černeli, ako na tvári černejú sa oči, brada a fúzy. Pozrel na cestu, ktorá viedla popri
         samom balvane. Najprv videl len čosi tmavého ako strom, ale za okamžik uspel zbadať, že je
         to guľaté a že sa hýbe. Blíži sa k nemu. Jasne vybadal vysoký, farársky klobúk, čierny,
         dlhý kabát, nohy, ruky, tvár. Zastal a užasol. Chladný pot vystúpil mu na čelo. Mráz
         prešiel mu po chrbte. V bruchu pocítil akýsi chlad. Nohy nápadne zoslabli. — Na mňa sa
         díva, — pomyslel si. Vskutku, farár zastal a díval sa. Kaplán videl, že sa farár ohnul.
         Iste hľadá kameň… Ale tvár sa viac nezjavila. Figúra znova počala sa hýbať. Bežala, ale bez
         tváre. Kúr zdvihol sa pred ňou, ako dym. Väčšil sa a postava zmizla. Kaplán v hrúze zvrtol
         sa a počal utekať opačným smerom. Prebehol horu a do rána túlal sa okolo Búrneho.
    </p>
    <p>
     Nevyspatý, preblednutý vrátil sa domov len ráno. Chcel si ľahnúť v svojej kaplánke, že
         si odpočinie, ale v posteli chrápal dekan Veselý, ako čoby drevo pílili… Ľahol si na diván.
         Sotva sa vládal držať na nohách.
    </p>
    <p>
     ***
    </p>
    <p>
     Pri obede hovoril jeho šéf so smiechom:
    </p>
    <p>
     „Nikdy takého bojka, ako je Veselý!“
    </p>
    <p>
     „Nuž?“
    </p>
    <p>
     „Naľakal sa vám farára, čo máta pri Skalke. Neskoro sa vybral a okolo dvanástej sa
         vrátil udychčaný a bledý, že videl farára a prosil ma o nocľah.“
    </p>
    <p>
     Pohrozil mastným prstom kaplánovi a dodal:
    </p>
    <p>
     „Ale ani slovka o tom!“
    </p>
    <p>
     Kaplán sa začervenal a mlčal.
    </p>
   </div>
  </body>
  <back xmlns="http://www.tei-c.org/ns/1.0">
   <div type="notes">
    <note xml:id="id2505690">
     žíro (lat.) — záručný podpis na zmenke, ktorým sa ručilo, že
               podpísaný prevezme dlh, ak nebude môcť zaplatiť ten, kto zmenku vystavil.
                  Žírant — zmenkový ručiteľ.
    </note>
    <note xml:id="id2505717">
     áno, pre chudobu… — narážka na činnosť slovenských peňažných
               ústavov, ktoré mali poskytovať lacný úver pre roľníkov, ale často iba roľníkov
               zdierali.
    </note>
    <note xml:id="id2505760">
     grundbuch (nem.) — pozemková kniha, v ktorej bol zapísaný
               každý pozemkový majetok a jeho vlastník.
    </note>
    <note xml:id="id2505959">
     majetok zaintabulovaný — majetok, na ktorý si veriteľ dal
               uviesť dlh do pozemkovej knihy a zabezpečil si ho tým, že majiteľ nesmel pozemok
               predať bez jeho privolenia.
    </note>
    <note xml:id="id2506003">
     odšacoval (nem.) — ocenil
    </note>
    <note xml:id="id2578437">
     rodle… ski (vyslov ši), (nem., nórsky) — sánky, lyže
    </note>
    <note xml:id="id2578541">
     podsudcová — manželka podsudcu. Stolica (župa) mala volených
               sudcov, jedného hlavného a v každom okrese podsudcu. Podsudca, ako to vysvitá z
               častých narážok, stojí vedľa slúžneho v čele okresnej úradníckej džentry.
    </note>
    <note xml:id="id2578571">
     Müllerov systém — Müller Jörgen Peter (1866), dánsky
               telovýchovný pracovník, známy svojou telocvičnou sústavou. Jeho sústava prostých
               cvikov trvá pri cvičení 15 min. Napísal knihu Mein System (1904).
    </note>
    <note xml:id="id2578664">
     … pozrel na nebo, či neletí nejaký balón… — v rokoch vzniku
               novely trval oživený záujem o letecké stroje a robili sa časté pokusy s balónmi až do
               vynájdenia a zdokonalenia motorového aeroplánu.
    </note>
    <note xml:id="id2578843">
     boženík — sprisahaný obecný zamestnanec
    </note>
    <note xml:id="id2579018">
     preliminár (lat.) — rozpočet
    </note>
    <note xml:id="id2579038">
     polgárka (maď.) — meštianska škola, zodpovedajúca asi našej
               5. — 8. triede jedenásťročnej školy. Na meštianskych školách sa bez výnimky učilo len
               po maďarsky.
    </note>
    <note xml:id="id2579058">
     … všetci sa naučíme po „uhorsky“ — po maďarsky. Ešte
               donedávna sa v zaostalejších krajoch užívali pôvodné prastaré názvy Uhor, uhorsky
               miesto Maďar, maďarsky.
    </note>
    <note xml:id="id2579417">
     … plešivá hlava veľkomožného pána slúžneho — slúžny, v
               stoličnej samospráve volený predstavený okresu a hlava stoličnej džentry. Prislúchal
               mu titul „veľkomožný pán“.
    </note>
    <note xml:id="id2579483">
     uraim (mad.) — páni
    </note>
    <note xml:id="id2579507">
     tervezet (maď.) — plán
    </note>
    <note xml:id="id2579516">
     udi kérem (maď., skomolené) — však, prosím
    </note>
    <note xml:id="id2579758">
     muf (nem.) — rukávnik
    </note>
    <note xml:id="id2579819">
     pyré (franc.) — kaša z gaštanového alebo zemiakového
               pretlaku
    </note>
    <note xml:id="id2579837">
     turecké lósy — Od druhej polovice XIX. stor. bolo
               hospodárstvo tureckej ríše v úpadku a vláda si vypožičiavala v zahraničí na vysoké
               úroky. Pôžičky sa vypisovali v podobe lósov, t. j. cenný papier sa kupoval hlboko pod
               nominálnu cenu, majiteľ dostával naň vysoké úroky a ešte mal nádej, že ho vylosujú a
               dostane nominálnu hodnotu papiera dávno pred jeho splatnosťou.
    </note>
    <note xml:id="id2579883">
     demikát (rum.) — polievka zo suchého chleba, cibule, korenia,
               bryndze a vody
    </note>
    <note xml:id="id2579900">
     drane — mitrhy, mrciny
    </note>
    <note xml:id="id2580096">
     knap (nem.) — len tak-tak, presne, len akurát
    </note>
    <note xml:id="id2580142">
     filigrán (tal.) — kovová alebo drevená ornamentálna ozdoba v
               podobe čiar a zŕn. Filigránsky — jemný, pekný
    </note>
    <note xml:id="id2580231">
     prechádzam na vojnu Talianov — taliansko-turecká vojna v r.
               1911 — 1912, v ktorej Taliansko dobylo turecké poplatné štáty Tripolis a
               Lýbiu.
    </note>
    <note xml:id="id2580501">
     Sásik János, órás (vyslov Šášik Jánoš, óráš) (maď.) — Ján
               Šášik, hodinár
    </note>
    <note xml:id="id2580545">
     fúzy pristrihoval si po anglicky — t. j. nakrátko
    </note>
    <note xml:id="id2580629">
     Ani „gr.“, ani „br.“, ani „hr.“, ani „dr.“ — skratky titulov:
               gróf, barón, hrabä, doktor
    </note>
    <note xml:id="id2504519">
     túra (fr.) — tanečná strieda
    </note>
    <note xml:id="id2504721">
     asignácia — bankovka
    </note>
    <note xml:id="id2582185">
     vádium (lat.) — istota, záloha, vkladná suma, ktorá zaručuje,
               že dražiteľ na verejnej dražbe od kúpy neodstúpi. Obyčajne činí asi 1/10 odhadnej
               ceny draženého predmetu.
    </note>
    <note xml:id="id2582218">
     výkričná cena — najnižšia odhadná cena, ktorou sa na
               licitácii začína dražiť
    </note>
    <note xml:id="id2582671">
     deponovať (lat.) — zložiť
    </note>
    <note xml:id="id2582733">
     štajrant (nem., skomolenina) — okresný berný úrad
    </note>
    <note xml:id="id2582779">
     štempeľ (nem.) — kolok
    </note>
    <note xml:id="id2582997">
     extravuršt (lat.-nem.) — extraklobása, výsmech z honosných
               názvov hostincov v malých mestách
    </note>
    <note xml:id="id2583314">
     čibukujúc (tur.) — fajčiac z čibuka, tureckej fajky s dlhou
               čútorou
    </note>
    <note xml:id="id2583326">
     inkriminovaný (lat.) — obviňujúci, obžalobný
    </note>
    <note xml:id="id2583409">
     poburovanie proti národnosti — trestný čin, známy len v
               Uhorsku, prostriedok na utláčanie nemaďarských národov a na perzekúciu ich
               predstaviteľov
    </note>
    <note xml:id="id2583585">
     satín (fr.) — tkanivo hladkého vzoru z pamuku alebo
               hodvábu
    </note>
    <note xml:id="id2583782">
     štyri osminy majetku — termín na určenie pozemkového
               vlastníctva, ešte feudálneho pôvodu. Sedliacke sedenie bolo v rozličných krajinách
               rozdielne, ale málokto mal celé sedenie, obyčajne bolo rozdelené na štvrtiny, osminy,
               ba aj šestnástiny. Podľa rozsahu sa platil feudálny nájom. V rozprávke to značí, že
               majiteľovi sa podarilo kúpiť malé osminové majetky až do rozsahu pol sedenia (sedenie
               bolo v rozličných krajoch 15 — 50 kat. jutár).
    </note>
    <note xml:id="id2584171">
     dekan (lat.) — v evanjelickej cirkvi bol dekanom farár, ktorý
               mal na starosti istý počet cirkví v senioráte, a to hlavne dozor na cirkevné
               školstvo.
    </note>
   </div>
  </back>
 </tei:text>
</tei:TEI>
