<?xml version="1.0" encoding="utf-8"?>
<tei:TEI xml:id="SLK2007845" xml:lang="slo" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Rozbité ministerstvo : ELTeC edícia
    </tei:title>
    <tei:author ref="viaf:32804028">
     Prídavok, Anton (1904-1945)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <measure unit="words">
     18796
    </measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author ref="viaf:32804028">
      Prídavok, Anton (1904-1945)
     </tei:author>
     <tei:title>
      Rozbité ministerstvo
     </tei:title>
     <tei:pubPlace>
      Martin
     </tei:pubPlace>
     <tei:publisher>
      Matica slovenská
     </tei:publisher>
     <tei:date>
      2007
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc>
   <tei:langUsage>
    <tei:language ident="sk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2024-02-01">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Rozbité ministerstvo
    </tei:head>
   </tei:div>
  </tei:front>
  <body xmlns="http://www.tei-c.org/ns/1.0">
   <div type="chapter">
    <head>
     I
    </head>
    <p>
    </p>
    <p>
    </p>
    <p>
     Tomanova nahovárali vstúpiť do komunistickej strany. Jeho osud podobal sa osudu človeka,
         ktorý ozaj nemá čo stratiť, len putá, nuž nedal sa dlho prosiť.
    </p>
    <p>
     V duši síce s tými ľuďmi nesúhlasil, navonok bolo mu všetko jedno. Mala to byť akási
         pomsta na ľudskej spoločnosti, ktorá svojou nedbanlivosťou a nevšímavosťou hnala ľudí rovno
         do pažeráka biedy.
    </p>
    <p>
     Toman mal ženu a šestoro detí. Prežil vojnu. Počas nej núdza i z jeho domu povynášala
         mnoho nábytku, bielizne, šatstva a nechala len to, na čom bolo už veľa záplat a čo bolo už
         veľmi rozhegané. Mať ukradomky dostala kde-tu trochu múky, piekla z nej buchty a chlebíky a
         nosila ich do kasární. Z utržených groší spolu živorila celá rodina a spomínala na otca,
         trpiaceho kdesi v ruskom zajatí.
    </p>
    <p>
     Z plienu vrátil sa Toman ešte na jar, pred prevratom. Z Karpát doniesol si pamiatku na
         celý život: zamrznuté nohy. Od tých čias len tak sa vlečie životom, je i dosť
         melancholický, raz myslel už i na samovraždu, ale myšlienka, čo bude potom, chytro
         odvrátila jeho pozornosť od podobného úmyslu.
    </p>
    <p>
     <emph>
      Nemôžem to urobiť… Čo som i chorý, musím sa dajak starať o ženu a deti. Ja od
            života už ničoho nečakám, žena a deti majú právo žiadať odo mňa, aby sa o nich
            staral…
     </emph>
    </p>
    <p>
     Pod pecou ležali ešte dve polená. Udivene hľadel na ne, hodil ich na oheň.
    </p>
    <p>
     <emph>
      Prídu deti zo školy, nech sa zohrejú, kým jesto pri čom.
     </emph>
    </p>
    <p>
     Potom odel roztrhnutý zimník a šiel — do mesta.
    </p>
    <p>
     Z periférie veľkých Košiaroviec na radnicu bola cesta skoro polhodinová.
    </p>
    <p>
     — Idem k tomu psovi, — povedal žene, a žena už vedela, že muž pôjde prosiť pána radcu
         Sasa, aby im dal povolenie na zbieranie zhnitého raždia v mestskom lese.
    </p>
    <p>
     — Zájdi i o podporu sa interesovať, v dome niet už ani groša. Sviatky sú predo dvermi,
         čo si len počneme.
    </p>
    <p>
     Toman pokývol hlavou a šiel.
    </p>
    <p>
     Sociálne oddelenie na radnici bolo na prvom poschodí. Tam pracoval Sas so svojimi
         úradníkmi. Čakal vari na vznešenú návštevu. Už druhý raz zastal pred zrkadlom, kefou
         prihladil si striebornasté vlasy, nemal ich už veľa, zlosť mu ich zožrala, a prstami
         vykrútil vypomádené fúziky.
    </p>
    <p>
     Sas bol človek strednej postavy, tvár jeho pripomínala zle chovaného buldoga. Často bol
         nervózny, vtedy obhrýzal si nechty, alebo — búchal päsťou o stôl.
    </p>
    <p>
     Po krátkom, iste nepríjemnom telefonickom rozhovore zasekol za sebou dvere a šiel rovno
         k Harčárovi, vyžiadať si v úrade zopár mesiacov ponevierajúci sa spis.
    </p>
    <p>
     V tom vošiel do kancelárie ubiedený Toman. Ešte len dvere otváral, už kričal naň:
    </p>
    <p>
     — Vyhoďte ho, vyhoďte ho…
    </p>
    <p>
     Pisár Harčár bál sa svojho principála ako čert svätenej vody. Chytil Tomana bojazlivo za
         ruku a vyviedol ho na chodbu. Takto to bolo najsprávnejšie, lebo Sas vo svojej zlosti
         nedbal na nič, keď počal zúriť, všetko mu bolo egál, kričal, lámal, driapal a penilo sa mu
         z úst. Lebo, kto bol dôstojníkom, ten myslí si, že je zvrchovaným pánom svojho okolia a
         každá maličkosť vie ho rozhnevať až k puknutiu žlče.
    </p>
    <p>
     — Človeče, dnes i tak nič nevybavíte… Príďte vari zajtra. Videli ste, aký je pán radca
         nahnevaný, ešte sa mu dačo stane… Viem už vašu vec, dám mu ju nejak podpísať.
    </p>
    <p>
     Takí ľudia, ktorí tiež v chalupe, pričupenej k zemi, uzreli prvý raz svetlo božie,
         lepšie vedia cítiť než svet pošlý z palácov a zámožných domov.
    </p>
    <p>
     Sas zúril ďalej, so zaťatými päsťami chodil hore-dolu po kancelárii a mrmľal:
    </p>
    <p>
     — Táto banda… nikdy mi nedajú pokoja. Mne dať moc, eh, ja by vedel, čo spraviť… Otrávil
         by ich ako psov… Všetko to má po desiatich deťoch, chodia sem v handrách a zavšivavení,
         smrdia stuchlinou, sú nečistí a — —
    </p>
    <p>
     — Vy, vy, — obrátil sa k Harčárovi, — ak mi ešte pustíte niektorého dnu, ja vás, ja vás
         roz — izé, rozmrvím… roz-mr-vím.
    </p>
    <p>
     Nato zasekol za sebou dvere a stratil sa v svojej rezidencii. Pisárom ako keby kameň
         spadol zo srdca, vydýchli a zadívali sa jeden na druhého. Nikto neodvážil sa povedať ani
         slova, len Harčár, cítiac sa byť urazeným, šepkal susedovi:
    </p>
    <p>
     — Prečo práve mňa chce tu rozmrviť? Na moj’ hriešnu, radšej by sa videl v pekle než v
         tomto úrade. Poďme, chlapci naň mešťanostovi…
    </p>
    <p>
     — Daj si pokoj, poletíš z úradu…
    </p>
    <p>
     O chvíľku Sasa prešla zlosť a s tvárou, ako by bol práve niekomu urobil najväčšiu
         dobrotu, vrátil sa medzi svojich úradníkov a počal im lichotiť:
    </p>
    <p>
     — Darmo, tu človek musí byť prísny, nemyslíte? Čo, Harčár? Čo sa vám nepáči? Keby sme ku
         každému boli láskaví, rozkradli by nám celé lesy. Vy musíte poznať mentalitu ľudí. Predsa
         predávame palivo, nech si kúpia. A kto nemá za čo žiť, nech sa obesí, nie?
    </p>
    <p>
     A počal sa smiať, až to bolo každému odporné a on tváril sa, ako by bol objavil svetskú
         pravdu.
    </p>
    <p>
     V tejto povahe dobre sa skrývalo Sasovo poslanie. Naoko bol urasteným surovcom, no vedel
         byť i pánom svojich citov, vo vznešenejších spoločnostiach chovaním a podlizovaním platil
         za znamenitého človeka. Nik v celom meste netušil, čo má tento človek za lubom. Samozrejme,
         nechvastal sa tým.
    </p>
    <p>
     Aby odvrátil pozornosť od svojej minulosti, často sa exkuzoval:
    </p>
    <p>
     — Môj otec je Slovák, nič nevie po maďarsky. A ja už celkom som sa odnárodnil. Lebo,
         darmo, škola je škola, stále som žil v rýdzich maďarských spoločnostiach a nemal mi kto
         povedať: „Slovák si ty, a nezapredávaj sa…“ Nič mi nebolo známo ani o československých
         légiách. Čože som ja vedel? A dnes mi je takým potešením, že som sa našiel, že som sa mohol
         naučiť materinskú reč a že sa môžem hlásiť za Čechoslováka… Áno, páni, musel som trhnúť s
         celou minulosťou, trhnúť i so známymi… Lebo mne tu nastal nový život, ja som sa akoby
         obrodil… Žena síce nevie slovensky, dcéru už učíme… Nuž, nemyslím, že by to bolo také zlo,
         — až sa naučí, nikdy nepadne u nás iné slovo, len slovenské.
    </p>
    <p>
     Takýmto dôvodením spravil si prístup do všetkých spoločností a na najvplyvnejších
         činiteľoch vynútil o sebe veľmi dobrú mienku.
    </p>
    <p>
     Ešte ho chválili, a povedali, že je charakterný človek, lebo priznáva sa k minulosti a
         dnes spravil pokánie.
    </p>
    <p>
     Sas šikovne nazrel do karát verejnej mienky a prešiel cez hlavu všetkým faktorom nového
         štátu.
    </p>
    <p>
     — Bolo by hlúpo vravieť o sebe, že som Slovákom a ošmietať sa v opozičných
         spoločnostiach. Čechoslovácka národnosť a legitimácia dobrej politickej strany je u týchto
         naivných ľudí viac hodná ako desať slovenských minulostí i so segedínskym väzením.
    </p>
    <p>
     — Nemá zmyslu, aby sa ja miešal do ich vnútorných vecí. Ja zatiaľ ťažím, kým sa oni
         bijú. Nech sa len bijú, pre nás je to znamenité. Ešte by neškodilo priostriť boj. Slováci
         budú hľadieť na Prahu nepriateľsky… To stačí.
    </p>
    <p>
     Šibalsky sa usmieval a spomínal na svoj rozhovor počas prevratu v kancelárii ministra
         zahraničia v Pešti.
    </p>
    <p>
     Pýtali sa ho:
    </p>
    <p>
     — Čo máme robiť, aby sme vyhnali Čechov z Horniakov, Rumunov zo Sedmohradska a Srbov z
         Banátu?
    </p>
    <p>
     — Mám znamenitý plán.
    </p>
    <p>
     — Môžete sa stať zaň ministrom alebo čím chcete. Vy veľmi dobre viete, Maďarsko vždy
         vedelo gavaliersky odmeniť zaslúžilých ľudí. Dostanete, čo len chcete, ak sa vyznamenáte
         nevšedným spôsobom.
    </p>
    <p>
     Sas natešený sľubom odpovedal:
    </p>
    <p>
     — Pôjdem ta, usadím sa hoci v Košiarovciach, skade je môj otec a budem si zahrávať na
         veľkého ich vlastenctva. Čert by na tom sedel, aby si nezískal najprednejšie osobnosti.
         Potom budem vám zbierať potrebné správy. Myslím, budem mať možnosť paralizovať ich činnosť
         a som presvedčený, takou metódou, ako to ja myslím, v krátkom čase bude možno vyraziť im
         zbraň z ruky.
    </p>
    <p>
     — A aká je tá vaša metóda?
    </p>
    <p>
     — Ja prosím, v úrade budem odcudzovať ľudí, a tak rozvraty robiť. My nesmieme dopustiť,
         aby ľud pristal na ich štát a spriatelil sa s nimi!
    </p>
    <p>
     Takto prišiel pán radca Sas na to, že Maďari v Československu majú mnoho práv, že dobre
         bude trochu sa „pomstiť za minulosť“. Zase nahováral ľudí v jemnejších kreslách posadených,
         že by neškodilo dať Maďarom menej slobody, lebo vraj prerastú štátu cez hlavu, keď sa im
         bude dobre vodiť. Chcel natĺkať do ľudí šovinizmus. Niekde sa mu to podarilo a usilovne si
         zaznamenával všetky podobné prípady a posielal ich po Pešti, ktorá z blchy nafúkala —
         volov.
    </p>
    <p>
     Vtedy Sas cestoval do Viedne, tam sa stretol s niekoľko vodcami iredenty a radili sa s
         nimi.
    </p>
    <p>
     Znamenite sa rozumel svojmu poslaniu, konal ho prvotriedne a pracoval tak šikovne, že
         nikdy nevzbudil na seba podozrenie. Ešte mali ho i radi.
    </p>
    <p>
     Jediný človek na radnici, jediný doktor Starín neveril Sasovi. Ale so svojou mienkou
         stál každým opustený. Ľudia pripustili, že protištátnu prácu koná ktokoľvek iný, no do
         Sasovej statočnosti nikto nechcel si dovoliť zasiahnuť.
    </p>
    <p>
     — Čítali ste jeho články v novinách? Veď to číry nacionalizmus a nemôže sa tváriť tak
         dvojako. Predstavte si, doktore, Maďari pozorujú naše snahy a iste im neujde ani Sas.
         Myslíte azda, keby bol neprajníkom našej republiky, že by reskíroval písať o našich
         národných povinnostiach a úlohách? Všimnite si len, koľko šovinizmu je v jeho náradách.
    </p>
    <p>
     Starína ani toto preináčiť nevedelo, on mal fixnú ideu, že Sas pracuje proti štátu a
         nikým sa nedal presvedčiť o opaku.
    </p>
    <p>
     — Hlavu dám na toho človeka.
    </p>
    <p>
     Síce nemal proti nemu nič konkrétneho, tak diktoval iba inštinkt.
    </p>
    <p>
     Verejnosť hájila Sasa a on sa tešil na — sľúbené ministerské kreslo.
    </p>
    <p>
    </p>
   </div>
   <div type="chapter">
    <head>
     II
    </head>
    <p>
    </p>
    <p>
    </p>
    <p>
     Harčár zaklopal na dvere, vošiel dnu a pýtal sa Sasa:
    </p>
    <p>
     — Na chodbe od rána stoja ženy, čakajú na vás, čo im mám povedať?
    </p>
    <p>
     — Nech čakajú a dajte mi pokoj. Pracujem…
    </p>
    <p>
     Šramot na chodbe neprestával. Sas odložil pero, lebo ho počalo interesovať, o čom asi
         hovorí tá zberba.
    </p>
    <p>
     Na prstoch prikradol sa až k dverám a načúval.
    </p>
    <p>
     — Nech nás pán Boh varuje, aby boli všetci ľudia takíto ako tento…
    </p>
    <p>
     Už týždeň sem chodím a vždy darmo. A doma osemmesačné dieťa v nekúrenej izbe. Ani uvariť
         pri čom, ani rozohriať sa, a tu, ľala, kúria si i na chodbách. Všade teplo ako v hajci. A
         potom nech sa človek nerúha…
    </p>
    <p>
     Nálada na chodbe počala byť veľmi rozjarená. Ženičky dostali sa do rozhovoru, rozviazali
         sa im jazýčky a nestarali sa o prípadné následky. Len sa zoskupili, hovorili a čakali, kým
         pán radca prestane pracovať.
    </p>
    <p>
     — Čože je jemu, dreva mu navozia, koľko len chce, ešte ho azda i predáva… A vysedáva si
         tu ako barón… A ľudí nectí si ani ako psov.
    </p>
    <p>
     — Včera u nás povedal ktosi, že od mesta dostane dvadsaťtisíc korún vianočnej podpory.
    </p>
    <p>
     — A za čo, vari za to, že nás odtiaľto vyháňa, čo?
    </p>
    <p>
     — Nuž, asi…
    </p>
    <p>
     — Mali by mu hneď poslať i povraz, aby sa obesil na vianočný stromček…
    </p>
    <p>
     — A ja i sama by mu ho zakosílila…
    </p>
    <p>
     — A potom vyhodila by ho vranám roždžobať… Pliaga naničhodná! Či ti ten má trochu citu?
         Šak neviem, či ho ešte dakto nezmárni — —
    </p>
    <p>
     Tu Sasove nervy už vypovedali službu, rázne trhol dvermi a vrhol sa na ženičky.
    </p>
    <p>
     Sasovi penili sa ústa, zajakavo hebkal čosi, ale nevedel vypovedať ani súvislé slovo.
         Stál pred dvermi zmeravený so zaťatými päsťami a keď, spamätajúc sa, chcel sa vrhnúť na
         najbližšie stojacu starenu, noha sa mu pošmykla a padol na zem ako klada.
    </p>
    <p>
     V trme-vrme ženy sa chopili rozumu a odišli. Veru ani jednej sa nechcelo čakať do konca,
         najmä kým sa Sas preberie.
    </p>
    <p>
     V minúte roznieslo sa po celom úrade, že Sasa — diabli berú. I poponáhľali sa úradníci
         podívať sa na ten cirkus a zbehli sa pred sociálnym oddelením mestskej radnice.
    </p>
    <p>
     Komusi prišlo na um, že lekára treba zavolať.
    </p>
    <p>
     Doktor Starín musel si raziť cestu, chodba bola zatarasená zvedavcami.
    </p>
    <p>
     Dajme pána tanáčoša do jeho kancelárie, nech si na pohovke poleží, príde k sebe.
    </p>
    <p>
     Sas, keď už nabral trochu sily, skočil z pohovky a chcel sa vrhnúť za klebetnicami.
         Lekár ho nepustil.
    </p>
    <p>
     — Človeče, nerozčuľujte sa… zaškodí vám to…
    </p>
    <p>
     — Ľudia sú dobytok… Punktum!
    </p>
    <p>
     Lekár sa usmial a Sas po niekoľko tichých minútach ešte raz dodal, že ľudia sú —
         dobytok…
    </p>
    <p>
     — Ale ja myslím, — usmieval sa Starín cynicky, — tomu ste vy na vine. Od prevratu som
         pri meste a znám tunajšie pomery. Denne dvadsať-tridsať ľudí sa obráti u mňa a som s
         mnohými v dôvere, hoci nikde nehovorím o prejavoch sympatií. A môžem povedať, ja som nikdy
         v živote nevidel nenávidieť niekoho tak, ako nenávidia vás. Braček môj, musíte sa zmeniť,
         zboľševizujete nám celé mesto!
    </p>
    <p>
     Sas Starina odbavil príslovím:
    </p>
    <p>
     — Sprav čertovi dobre, peklom sa ti odslúži… — a pomyslel si na svoje poslanie i na
         svoju iredentistickú prácu.
    </p>
    <p>
     <emph>
      Dobre ja viem, čo robím,
     </emph>
     myslel si a hľadel na Starína.
     <emph>
      Odpudzujem ľudí od seba, lebo takto odpudím ich i od štátu. To som si istý,
            človek, ktorého ja raz prepracujem, nikdy v živote nebude priateľom republiky. Bude ju
            nenávidieť a je samozrejmé, taký či onaký rozvrat, len keď sa niečo robí. Hlavná vec,
            aby padla vaša idea! Na ostatné máme čas i potom…
     </emph>
    </p>
    <p>
     Starín v tejto chvíli videl Sasovi do duše. Bol by nahlas čítal tieto jeho myšlienky.
    </p>
    <p>
     Potom uvažoval:
     <emph>
      To je naša skaza, títo Sasovci. Vnikajú nám všade a pracujú
            ako krti. Ej, nie je tu čosi v poriadku. Sme na nich málo energickí. A pre seba sme
            slabosi. Do čerta s tou našou slovenskou povahou. Svetu ukazujeme sa ako nekoneční
            dobráci, srdcia máme z masla a každému ustupujeme. Však nás to zožerie. Dáme sa
            zaslepiť. Sas v úlohe slovenského vlastenca…! Veď je to k smiechu… Keby ho ešte
            nepoznal, ale vidím mu do duše, viem, čo robil s nami pred prevratom… Fuj, taký podlý
            človek…
     </emph>
    </p>
    <p>
     <emph>
      Nuž, prepracovať nás treba… poriadne prepracovať. Dobrá chvíľa bola na to po
            prevrate… A, zdá sa, sľubne sa začínalo pracovať… Hej, nebyť tej politiky. Zo dňa na deň
            viac nesvornosti v národe. Oj, nešťastný mor politický. Ako sme len už nakazení!
            Demagogia zvíťazila nad ideami. Ľud je rozoštvaný a niet dôvery k národu.
     </emph>
    </p>
    <p>
     <emph>
      Nedobre to. Bolo by treba spolčiť národ. Kŕmiť ho zdravým nacionalizmom. Však sme
            to už — dopracovali. Pomaly, aby sa človek hanbil povedať slovo národ.
     </emph>
    </p>
    <p>
     <emph>
      Nový nacionalizmus by sme potrebovali. Hej, veru potrebovali, aby ožil národ. Aby
            tu už skrsla myšlienka, že máme povinnosti oproti svojej vlasti, lebo bez nej sme ničím
            a stratíme sa. Štát nestačí len mať, ale ho treba držať. Hádkami a sprostým bojom
            straníckym iba tratíme sily, a tak akosi sa rozfrckáme.
     </emph>
    </p>
    <p>
     Prácu nechal tak, práve sa poberal k odchodu, keď takmer bez klopania vošiel do jeho
         úradovne redaktor Našich časov Stano Skalka.
    </p>
    <p>
     V Našich časoch viedol politickú rubriku. Často apeloval na slovenské duše, aby sa
         zbratrili, spriatelili a bolela ho roztrieštenosť v národe.
    </p>
    <p>
     Bol od špiku dobrák. A za národnú vec bol by skočil i do ohňa. Teraz Starínovi chcel
         spôsobiť radosť, povedané podával s gestom, vzbudzujúcim záujem.
    </p>
    <p>
     — Bol som, braček, v Pešti a priniesol som novinu.
    </p>
    <p>
     — Tá žena vyšla z tých dverí? Ej, ale si ty, Stano, nešikovný človek… A just by ju bol
         počkal a opýtal sa jej, odkedy sa vybavuje agenda dobročinného spolku vo vyzvedačskej
         kancelárii nepriateľského štátu. Na môj’ dušu, bol by sa jej to opýtal.
    </p>
    <p>
     — Teda sa už nerozčuľuj. Starín večer mal ešte jednu vec, čo by nebol dal za tisíce.
         Sasovi ochorela dcéra, volali poň a našiel tam pani Hornyákovú.
    </p>
    <p>
     Treba poznamenať, samaritánsky spolok, ktorého predsedníčkou bola Hornyáková, stvorený
         bol cieľom iredentistickým. Pomáhať na pomoc utisnutým v tejto ustanovizni bola podradná,
         avšak tískaná do popredia, aby šikovne maskovala pravý cieľ. Úrady a súkromníci nevideli na
         spolku nič podozrivého, nič zlého. Podporovali ho. Spolok Samaritánsky vyvíjal
         najhorlivejšiu činnosť zo všetkých podobných spolkov. Zopár ľudí svedomite sa zastávalo
         chudoby, ostatní, najdôvernejší členovia pod rúškom stanov pracovali na výdatnej iredente.
    </p>
    <p>
     Sas na založení spolku mal veľký podiel a Hornyáková jeho zásluhou sa stala
         predsedníčkou. Sasa Pešť upozornila na ňu!
    </p>
    <p>
     Sedela tam za okrúhlym stolíkom v hlbokej klubovke a skúmavo sa dívala na doktora
         Starína.
    </p>
    <p>
     O dcére vysvitlo, že je len prechladnutá. Jednako ostal niekoľko minút pri nej a zabával
         sa aj so Sasovou ženou.
    </p>
    <p>
     Potom pozvali ho na čaj a posadili naproti pani Hornyákovej.
    </p>
    <p>
     — Ráčili ste byť, milostivá pani, v Pešti, nošak.
    </p>
    <p>
     — Bola som, pán doktor. Ani by ste neverili, čo behania je s takým maličkým spolkom, ako
         sme my. Každý deň chodia k nám ľudia a intervenujú vo veciach, ktoré človek osobne musí
         vybaviť. Nazbieram si ich vždy niekoľko a potom cestujem s nimi alebo do Prahy, alebo do
         Pešti. Najmä válečné pôžičky tam máme. Ak sa za referentom chodí, kým je vec nevybavená,
         nuž je dobre. A ja tak rada pomôžem, komu sa len dá pomôcť.
    </p>
    <p>
     — Škoda, že som nevedel, že ste boli v Pešti, prv. Mám tam známeho, boli by ste mi
         urobili malú láskavosť.
    </p>
    <p>
     — No, čo také? Na druhý týždeň pôjdem do Pešti zase. Pošlite mi to.
    </p>
    <p>
     — Viete, to je dosť háklivá vec. V ministerstve národnej obrany mám známeho, pracuje na
         vyzvedačskom oddelení, list keby ste mu zaniesli, nič zvláštneho v tom niet, ale nechcem to
         posielať poštou.
    </p>
    <p>
     — Joj, pán doktor, — začala afektovať, — to je riskantná vec… Čo, keby ma tam niekto
         uvidel. Mile rada, ale toto? A, je to nemilé, prísť do podozrenia. Oné, ochotne…
    </p>
    <p>
    </p>
   </div>
   <div type="chapter">
    <head>
     IV
    </head>
    <p>
    </p>
    <p>
    </p>
    <p>
     Prišli fašiangy a ľuďom, menovite mládeži, naskytli sa báječné príležitosti — vytancovať
         sa.
    </p>
    <p>
     V jednu februárovú sobotu bol elitný ples a na tento pozvaní boli i Sasovci, ktorí,
         prirodzene, veľmi ochotne zaplatili čestnú vstupenku a pri príchode obsadili si jeden z
         najprednejších stolov.
    </p>
    <p>
     Klárika bolo pekné dievča, mnohí páni sa mali okolo nej a nadovšetko pán kapitán
         Novotný.
    </p>
    <p>
     Klára dívala sa za Novotným a tiež si pomyslela, že je to človek ako princ z pohádky.
    </p>
    <p>
     Novotný bol skutočne veľmi elegantný človek. Driečne, foremné telo, výrazný pohľad,
         priamy zjav, skromnosť, ostýchavá plachosť a bojazlivosť boli hlavné črty jeho charakteru.
    </p>
    <p>
     Mladý šuhaj narukoval pred vojnou skončiť prezenčnú službu, potom, prv, než sa mohol
         odieť znova do civilu, odviedli ho v hodnosti podporučíka na front. Nedalo sa protiviť,
         šiel. Zásluhami a svedomitosťou čoskoro si vynútil povýšenie.
    </p>
    <p>
     Vtedy, hoci bol deckom slovenskej matere, vydával sa za Maďara.
    </p>
    <p>
     Potom vrátil sa domov. Nechcelo sa mu opustiť svojich. Čítal knihy a z tých sa dozvedel
         mnohé; mŕtve litery, naplnené živým duchom, prebudili v ňom národné povedomie. Rozhodol sa
         ostať doma, na Slovensku a žiadal o prijatie do armády. Prijali ho. Staral sa iba o svojich
         vojakov, venoval sa im s chuťou a bol rád, že po návrate z Ruska poslúchol hlas svedomia a
         rodičov a že nešiel do — Maďarska. Áno, Československo považoval za jedinú svoju vlasť a
         vedel, že iba statočnosťou svojou sa môže vykúpiť, že pri jej utváraní nebral aktívnu
         účasť.
    </p>
    <p>
     Do spoločnosti nechodil príliš. I na tomto plese objavil sa náhodou. Svojou krásnou,
         vysokou postavou a neobvyklou skromnosťou robil veľmi dobrý dojem a zapáčil sa nejednému
         dievčaťu.
    </p>
    <p>
     No, on u Kláry stratil oči, pomiatla mu hlavu, nestaral sa o spoločnosť. Tancoval zväčša
         s ňou. Čím ďalej sa prehlbovala noc, tým radšej bola s ním. Bolo to každému už nápadné a
         odznelo i niekoľko uštipačných poznámok.
    </p>
    <p>
     Nuž, Klára a Novotný sa poznali. Pozvali ho k stolu, choval sa gavaliersky a veľmi sa
         zapáčil i Klárinej maminke. A Sasovi svitlo čosi v hlave.
    </p>
    <p>
     — Nech sa vám páči, pán kapitán, niekedy k nám…
    </p>
    <p>
     Nuž, vyobliekal sa a šiel. Ešte sa i ponáhľal, aby náhodou neprišiel neskoro. Klára iste
         bude naň čakať. On to videl, že i ona bola doň zamilovaná.
    </p>
    <p>
     U Sasov prijali ho srdečne.
    </p>
    <p>
     Klára počala hrať na klavíri. Potom zadívali sa jeden druhému do očú, on jej pohladkal
         vlasy a zopár ráz pobozkal ruku a porozumeli si.
    </p>
    <p>
     — Klára, tak nenápadne to prišlo…
    </p>
    <p>
     — Hej, ja sa tak dobre cítim, keď ste u nás…
    </p>
    <p>
     Kláre bolo dvadsať rokov a bola ozaj fešná. I rozumná bola a až k neuvereniu naivná.
         Rodičia dali ju vychovať do kláštora a potom držali ju ako domácu bábku pre svoju zábavu a
         potešenie.
    </p>
    <p>
     — Ako nežne jej chodia pršťoky po klaviatúre…
    </p>
    <p>
     Prisľúbili si, že zajtra stretnú sa na korze.
    </p>
    <p>
     Kapitán Novotný odišiel, večer bol v Besede, ale nikomu nehovoril o svojej známosti.
    </p>
    <p>
     Kto že by to hneď vykričal!
    </p>
    <p>
     Ale o niekoľko dní vyšla najavo celá jeho láska. A keď mu ju vyhadzovali na oči,
         nemotorne sa vyhováral…
    </p>
    <p>
     Klárine kamarátky — nemala ich veľa — mali puknúť od zlosti. Vraj nikam ani nechodí,
         neukazuje sa a trafil sa jej taký elegantný dôstojník.
    </p>
    <p>
     Častým hosťom u Sasov bola i pani Hornyáková. Táto osoba sa Novotnému nijako
         nepozdávala, i teda, keď sa dozvedel, že ju tam čakajú, radšej vyhnul návšteve. Lebo bolo
         mu veľmi nemilé odpovedať na jej otázky, ktorými chcela od neho vyzvedieť vojenské
         háklivosti.
    </p>
    <p>
     — Podívajte sa, milostivá pani, — hovoril, — pýtate sa ma na také veci, ktoré vás osobne
         ako ženskú nemôžu zaujímať. A ja ako vojak vám na ne ani nemôžem odpovedať. Mne sa to
         nepáči.
    </p>
    <p>
     Pri inej príležitosti, vtedy v neprítomnosti Sasovej, pýtala sa ho, či pozná nového
         veliteľa spravodajskej služby, aký je to človek a pod.
    </p>
    <p>
     Novotný neodpovedal na jej otázky a vyhlásil, ak ho vraj ešte raz bude niečím podobným
         obťažovať, že ju udá.
    </p>
    <p>
     Potom za niekoľko dní sa nestretli. Náhoda poslala mu do cesty známeho detektíva.
         Hovoril mu:
    </p>
    <p>
     — Štefan, prosím ťa, urob mi malú láskavosť. Daj sa do známosti s predsedkyňou spolku
         Samaritánov, s pani Hornyákovou a vyšetri mi, čo je to za persóna. Ale, prosím ťa, nehovor
         o tom nikomu.
    </p>
    <p>
     Umienil si, že viac s Hornyákovou hovoriť nebude.
    </p>
    <p>
     Pri jednej návšteve Sas navliekol rozhovor takto:
    </p>
    <p>
     — Vlado, i ja som bol dôstojníkom a viem, ako to pri vojsku chodí. Vojenčina, to bolo
         niečo pre mňa. Rád by sa vrátiť, veľmi rád. Nevieš, ako by sa nechala vec narafičiť?
    </p>
    <p>
     — Ale ja myslím, dalo by sa to.
    </p>
    <p>
     Sas odpovedal:
    </p>
    <p>
     — Rozmýšľal som o veci, ťažko. Dnes je veľa dôstojníkov. A nerád by sa stal po deviatich
         rokoch opäť len nadporučíkom. Keby ma vymenovali aspoň za majora. To by chcel.
    </p>
    <p>
     — O tom by mohla byť reč po reaktivovaní.
    </p>
    <p>
     — Dobre, dobre, ale musím si zadovážiť nejaké zásluhy, inak sa vec nedá riešiť. Síce,
         vieš, vlastencom som dobrým, to dobre vie i pán generál, i všetci, ale myslím, toľko
         nestačí.
    </p>
    <p>
     V skutočnosti Sasovi ani na um nezišlo stať sa dôstojníkom. Len vedel, že od Novotného
         priamou cestou ničoho nedostane, proboval zatáčaním, okľukou.
    </p>
    <p>
     Sas sa zamyslel (hoci celý tento rozhovor mal už predom premyslený) a po chvíli, ako
         keby sa bol práve vynašiel, víťazoslávne povedal:
    </p>
    <p>
     — Vieš čo, ja napíšem knihu, niečo o strategickej obrane republiky.
    </p>
    <p>
     — Hm, lenže k tomu treba hodne pomôcok.
    </p>
    <p>
     — I, to je pravda…
    </p>
    <p>
     — A také knihy nepredávajú.
    </p>
    <p>
     Sas lichotením sa chcel dopracovať úspechov.
    </p>
    <p>
     — Vladko, pozri, veď ma poznáš, nechcem zneužívať tvojej dôvery, ale ty sa poznáš s
         mnohými… Mohol by si mi byť na pomoci. Bol by ti povďačný, keby si mi niečo takéto
         vypožičal…
    </p>
    <p>
     — Ba nie, — odvetil Novotný rozhodne, — predsa vieš, že je to absurdum. To je nemožné.
         To je vylúčená vec, — bránil sa ďalej zarazený a prekvapený dôstojník.
    </p>
    <p>
     — Viem, viem, ale mohlo sa to spraviť…
    </p>
    <p>
     — Nie! — odpovedal Novotný so všetkou rozhodnosťou. — V tomto nemôžeš na mňa počítať.
    </p>
    <p>
     Sas si pomyslel:
    </p>
    <p>
     <emph>
      Zajtra i tak povieš — áno.
     </emph>
    </p>
    <p>
     A vyhovoril sa: — Nuž, odpusť, Vlado, máš pravdu.
    </p>
    <p>
     O niekoľko dní Sas znova naliehal na Novotného. Ten netrpezlive sa hniezdil na stoličke
         a prosebným hlasom sa kázal ušetriť od podobných služieb.
    </p>
    <p>
     — Za nijakú cenu! — povedal konečne… — pýtaj si sám, keď chceš niečo. Ja svoj sľub
         nezruším!
    </p>
    <p>
     Sas vidiac, že nedocieli ničoho, odvetil sklamane:
    </p>
    <p>
     — Doóbre…
    </p>
    <p>
     V ten deň sa stretol Novotný so svojím známym z polície a ten mu rozprával:
    </p>
    <p>
     — Nuž, prosím ťa, pán kapitán, ja som ti za tou „pani mamou“ chodil a dozvedel som sa
         mnohé zaujímavé veci. Ja ti mám dnes dojem, že tá baba vedie pre Maďarov špionáž. Ako som
         sa dozvedel, pôjde pozajtra do Pešti, som ti povďačný, že si ma upozornil na ňu. Počkaj, ja
         jej prejdem cez rozum. Ak nepôjde inak, nejakú aktu jej strčím do balíka alebo najradšej
         pod štrimfľu a potom ju dáme zvizitírovať. Je rafinovaná, to som poznal na prvý pohľad.
    </p>
    <p>
     Novotný natešený ďakoval za tieto správy. — Človek ani netuší, kde by sa mohol zapliesť
         do nešťastia.
    </p>
    <p>
     <emph>
      Baba naničhodná!
     </emph>
     hútal nahnevaný.
     <emph>
      Teda dobre som šípil…
            Špiónka. Vyzvedať chcela… Vyzvedať pre Maďarov… A odo mňa chcela správy…
     </emph>
    </p>
    <p>
     Umienil si, že pri vhodnej príležitosti, ak jeho známy detektív nič nepodnikne, sám
         odhalí Hornyákovú.
    </p>
    <p>
     A aby Sasov dom zachránil od podozrenia, za povinnosť si pokladal, upozorniť ho.
    </p>
    <p>
     — Prosím ťa, na pani Hornyákovú si daj pozor, počul som o nej podivné veci.
    </p>
    <p>
     Sas sa zarazil pri nečakanej výstrahe. Videl v tom i kus seba odhaleného; prišlo to ako
         búrka, nevedel sa celkom ovládať. Ale po chvíli už kľudný zahral si na dobrotiska a
         odvetil:
    </p>
    <p>
     — Mne sa v poslednom čase tá osoba tiež nepozdávala, sám som jej dal pocítiť, že jej už
         niet u nás. A čo ty vieš, Vladko?
    </p>
    <p>
     — Je vraj na ňu podozrenie, že robí špionáž. I sám som na to upozornil a budú ju asi
         vyšetrovať…
    </p>
    <p>
     — Vidíš, Vladko, dnes videl som ťa s jedným dôstojníkom od spravodajskej služby, ten by
         ti iste dal nejaké spisy, čo potrebujem pre svoju knihu… Ja nemôžem osobne… Tebe by to
         urobil…
    </p>
    <p>
     Vtom si Novotný uvedomil, ako sa Sas pred chvíľou zarazil a blesklo mu v mysli, či azda
         tento človek nepracuje ruka v ruke s Hornyákovou.
    </p>
    <p>
     — Ak o tom povieš ešte slovo, prinútený budem prestať k vám chodiť. Tak isto to začínaš,
         ako Hornyáková.
    </p>
    <p>
    </p>
   </div>
   <div type="chapter">
    <head>
     V
    </head>
    <p>
    </p>
    <p>
    </p>
    <p>
     Pán radca Sas chystal sa na cestu do Viedne. V dome bola veľká trma-vrma, len on sa
         nestaral o nič. Pokojne sedel vo svojom kabinete a robil si poznámky, pripravoval si veci,
         ktoré bude potrebovať pri rozhovore s pánom Ormayom.
    </p>
    <p>
     Potom Klára a slúžka, nesúca tašku, odprevadili ho na stanicu, a keď prihrmel vlak,
         sadol do II. triedy.
    </p>
    <p>
     Skoro po Poprad cestoval sám. Zadíval sa na Tatry a vzdychol.
    </p>
    <p>
     — Keby nebolo bývalo prevratu, dnes už akiste i na tomto vidieku by počul človek len
         maďarskú vravu. Boóže, koľko práce nám tí panslávi skazili… Ani sa nesvedčí v takých
         velebných Tatrách hovoriť sprostou slovenskou rečou…
    </p>
    <p>
     V Poprade prisadli do kupé dvaja páni. Boli to veľkí šovinisti a ich reč plynula o
         nových maďarských plánoch, na ktoré sa pripravujú.
    </p>
    <p>
     — U nás, braček, Maďari dýchajú veľmi voľne. Bolo by im povedať, že im dáme len toľko
         práv, koľko dostanú naši v Maďarsku. Ľa, žijú tam v dvestotisícovej menšine a nemajú ani
         jedinej ľudovej školy. Dačo za dačo, nič za nič.
    </p>
    <p>
     Sas sprvu len počúval. Potom ho väčšmi počali tieto reči interesovať a onedlho sa i on
         prihovoril, z taktiky po maďarsky.
    </p>
    <p>
     — Pánovia, začal, prečo tak útočíte na tých biednych Maďarov? Veď sú ľudia, ako vy!
    </p>
    <p>
     — Ľudia, pravda, ale nech sa chovajú oproti nám statočne. Či si máme dať prerásť zase
         cez hlavu?
    </p>
    <p>
     Tu Sas spriatelil sa so spolucestujúcimi a poznal, že každý Slovák je akýsi slaboch.
         Hľa, oni sa ho mohli spýtať, či nevie a či nechce slovensky sa s ním zhovárať. Ani len
         nemrkli, hoci to mohli tušiť, lebo videli, že rozumie ich rozhovoru. Maďarský šovinista by
         už dávno bol vychrlil zo seba, že s ním sa iba po maďarsky možno zhovárať. A oni v jeho
         spoločnosti popustili i zo svojho stanoviska.
    </p>
    <p>
     Je pravda, je v tom akási slovenská gavalierskosť; Slovák nikomu nerád krivdí a radšej
         on trpí, než by mal škodiť inému. Lenže v tom niet pre dnešok potrebnej národnej hrdosti.
    </p>
    <p>
     Mýli sa, kto myslí, že nás dnes spasia heslá o zaznávaní nacionalizmu, lebo už vyžili sa
         z neho národy. Ba nie. U nás treba predovšetkým národovectvom zaočkovať každého človeka,
         kto narodil sa zo slovenskej matere. Tu treba každého naučiť myslieť a cítiť po slovensky.
         Tu treba dať každému Slovákovi slovenskú mentalitu, slovenskú orientáciu. Tu treba dnes i
         trochu slovenského šovinizmu. Nie, aby sa ním škodilo susedom, ale aby sa v ňom naučil
         každý milovať i ten najmenší kamienok, ku ktorému sa viaže hrsť slovenskej histórie, kus
         slovenskej minulosti.
    </p>
    <p>
     Hurbanovci naši, ktorí povstali v štyridsiatom ôsmom, preto neprenikli všade, lebo
         nepodarilo sa im v každom slovenskom srdci zažať dosť nacionalistického plameňa. A keby
         nacionalizmus u nás mal toľko lesku ako napr. nacionalizmus poľský, po zatvorení Matice
         slovenskej mohla tu vzniknúť národná revolúcia!
    </p>
    <p>
     Naši? Keď vzali kus slovenskej duše, povedali, ustúpme im a bráňme, čo ostalo. Bola to
         chybná politika. Útočníci poznali našu mentalitu a postupovali z kroka na krok. A hovorili,
         keby aspoň dvadsať rokov prv boli začali maďarizovať korbáčom, že by sa nebol mohol stať
         prevrat.
    </p>
    <p>
     Po prevrate zase, prv než sme sa mohli spamätať, navalilo sa nám tu zo dvadsať
         politických strán. Každá hlásala iný nacionalizmus a každá bola národom pre seba. Keby len
         národom! Každá chcela tvoriť štát v štáte.
    </p>
    <p>
     Boli sme príliš zaujatí takýmto bojom; zabudli sme, že by bolo treba posilniť sa
         hospodársky.
    </p>
    <p>
     Naši nevyužili prajnú konjuktúru a vláda nedala iniciatívy. Nebohatol slovenský živel,
         neslovenskému prišli na pomoc azda i priatelia zo zázemia.
    </p>
    <p>
     Všetko to dobre vedel i pán radca Sas a len sa usmial, keď tí dvaja, cestujúc ďalej do
         Martina, vysadli na Vrútkach.
    </p>
    <p>
     Do Viedne dostal sa po deviatej hodine večer. Tak, ako to bol sľuboval. Autotaxi
         zaviezol ho rovno do hotela Imperiál, kde čakal naň pán — Ormay, jeden z duchovných vodcov
         a inšpirátorov peštianskej iredenty.
    </p>
    <p>
     Ormay bol cieľom jeho cesty.
    </p>
    <p>
     — Myslel som, že neprídete. Lebo, ktokoľvek príde od vás, — počal sa nafukovať Ormay, —
         rozpráva, že v tej Čechii máte škaredé, tatárske pomery. Len tak naslepo som prišiel,
         zabaviť sa trochu do Viedne. Bethlen mi síce spomínal, že prídete určite…
    </p>
    <p>
     — A, samozrejme, prišiel som… Keď ide o vlasť, — dodal Sas hrde, — to viete, ja som vždy
         k dispozícii.
    </p>
    <p>
     — Snívalo sa mi, že vás chytili a obesili…
    </p>
    <p>
     — Nuž, na to sú na mňa všetci krátki. Viete, mám niekoľko ľudí, hlavne v súkromných
         úradoch a na našej radnici zopár oddaných pomocníkov. Denne mi nosia správy a ja ich len
         fotografujem, opisujem a posielam s nimi Hornyákovú do Pešti alebo do Miškovca.
    </p>
    <p>
     — Bravo, bravo, vy ste chlapík… A ako ich viete tak držať?
    </p>
    <p>
     Potom Ormay líškal sa Sasovi a rozprával, že už dávno hľadal príležitosť, aby sa s ním
         stretol, a dnes že má sto chutí — vybozkať ho.
    </p>
    <p>
     — Málo vám podobných ľudí máme ešte. Vy venovali ste sa telom a dušou našim službám a
         národ bude vám povďačný. Z poverenia samého Bethlena vás ubezpečujem, prvá naša vec po
         vypudení Čechov z Horniakov bude vaše odmenenie. Len sa držte!
    </p>
    <p>
     Sasovi srdce tĺklo radosťou.
    </p>
    <p>
     Opravil si mašľu a vzdychnúc zhlboka na skorý príchod toho ministerského kresla,
         ubezpečoval Ormaya:
    </p>
    <p>
     — Za národ treba pracovať. V našom prípade akákoľvek práca, keď môže osožiť, je
         potrebná.
    </p>
    <p>
     — Bravo…
    </p>
    <p>
     — Som toho náhľadu a tlmočte i v Pešti moju mienku, — pokračoval Sas, — mali by sme
         Československo znivočiť hospodársky.
    </p>
    <p>
     Ormay prisvedčil a zapáliac si na cigaru, hovoril: — I na tom pracujeme. Vy veľmi dobre
         viete, máme na Horniakoch zopár spolkov, ktoré majú naše direktívy a ich psiou povinnosťou
         je, tajne síce, intenzívne podkopávať hospodárske základy toho štátu.
    </p>
    <p>
     Dvaja pracovníci na roli národa dedičnej zanechali rozhovor a šli si trochu pobesedovať
         — do kaviarne.
    </p>
    <p>
     Druhého dňa zašli na vyslanectvo a v spoločnosti vyslanca skoro do obeda sa radili tajne
         o chystaných nových iredentistických plánoch. Pri rozchode zaviazali sa čestným slovom, že
         všetko počuté podržia pre seba, len Ormay bude o veci referovať ministerskému predsedovi.
    </p>
    <p>
     Potom vrátili sa do Imperiálu a pokračovali v rozhovore.
    </p>
    <p>
     — Prosím vás, neviete, ako stoja maďarsko-poľské sympatie? I to je dôležitá vec, —
         zabočil náhle Sas.
    </p>
    <p>
     — Zle. Poliaci nechcú budovať na starých tradíciách. Hľadajú novú orientáciu. Už i oni
         počínajú gravitovať k Prahe. A neverím ani tomuto, ako že sa volá, Ungerovi a Jehlicskovi.
         Neverím. Odrali nás a teraz o prácu, keby sme ich potrebovali, ani sa neobzrú. Ja som vždy
         hovoril, aby sme ich, tých dvoch ľudí tak nepodporovali. Ale Csernoch ich protežoval.
         Lepšie sa mi páči Dvortsák. V Paríži žije, chudák. Nedávno mi písal. Tak rád by pohol tým
         veľmestom a získal v ňom sympatie… Mne sa Dvortsák páči…
    </p>
    <p>
     Ormay bol kedysi kňazom. Za vojny vystúpil a po vojne uplatnil sa v boji za integritu
         Maďarska.
    </p>
    <p>
     Patril k ľuďom toho istého kalibru ako Sas, bol iba straníckejší. V zaslepenosti a v
         túžbe po obnovení Maďarska boli si navlas podobní.
    </p>
    <p>
     Sasa niekdy počali trápiť obavy. Tak dlho nešlo to oslobodenie. I teraz pomyslel a pýtal
         sa:
    </p>
    <p>
     — Povedzte mi, nie je ten náš boj márny? Slováci sa už odklonili od nás a aj tí, ktorí
         nesympatizujú s Čechmi, jednako veria, že v krátkom čase všetky nedorozumenia, ktoré dnes
         medzi sebou majú, odstránia a budú nažívať bratsky, v porozumení, a tak posilňovať svoj
         štát na náš úkor. Chyba je, k nám nepriateľskí sú dnes už i niektorí naši maďarskí ľudia,
         ktorí súhlasia s ich štátnou ideou a tí sú pre nás stratení… Je pravda, časť inteligencie
         je ešte za obnovenie starých hraníc, ale ľud postavil sa už úplne proti nám. Hlavne v
         strede a na západe. Ani východ nie je už ten starý. Škoda veru, škoda Dvortsákových novín!
    </p>
    <p>
     Ormay odpovedal Sasovi s takou určitosťou, ako by čítal zo Svätého písma:
    </p>
    <p>
     — O ľud sa ja nebojím. Dav… to je obyčajný dav. To sú nemožné figúry, s ktorými
         ktokoľvek môže narábať. To je ako štekajúci pes, breše, breše, ale hoď mu kosť a utíši sa.
         Najhoršie je to u vás s tým starým páterom, s Hlinkom. To je kreatúra…! Juriga je ešte
         horší… Tí dvaja vedia narábať masami, strhli celé Slovensko a od nich by vystalo i to, že
         by sa kosami vrhli na nás. O Hodžovi ani nehovorím, toho by bolo najlepšie odpraviť.
    </p>
    <p>
     Ormay potom odovzdal Sasovi maličký balík.
    </p>
    <p>
     — Sú v ňom akési tlačivá, rubriky a štatistiky, vyplňte to a pošlite. Máme jedného
         anglického lorda, ktorý bude písať o vašom útisku. Musíme ho informovať, aby naše zvesti
         nevyzneli príliš nemožne, vyplňte to vy. Pravdy sa držať nemusíte. Len, veď viete, ako sme
         to robievali vždy.
    </p>
    <p>
     Sas potom pricestoval do Košiaroviec a pri každej príležitosti, kde len mohol, dôverne a
         tajne huckal a štval, aby sa každý držal, lebo „dni Čechov na Slovensku sú už porátané“ a
         hneď po jesennom zasadnutí Spoločnosti národov vrátia sa sem Maďari…
    </p>
    <p>
    </p>
   </div>
   <div type="chapter">
    <head>
     VI
    </head>
    <p>
    </p>
    <p>
    </p>
    <p>
     Maďarské noviny bez rozdielu vyrútili sa na utláčateľov. Razom zabudli, že je tu i
         vyspelé školstvo, že majú i štátom podporované divadlo, že v obciach s dvadsaťpercentnou
         menšinou i úraduje sa po maďarsky; od istého času nemilosrdne štvali.
    </p>
    <p>
     Pokyny dané boli, prirodzene, zdola. Menovite denník A nap v Košiarovciach vychodiaci si
         rozrajtoval štýl a keď mu cenzor vybielil niekoľko stĺpcov, bolo kriku po celom svete, že
         Maďarom nedovolíme už ani dýchať.
    </p>
    <p>
     Toto štvanie predchádzala peštianska konferencia zástupcov vlády s čelnými pracovníkmi
         iredentistických spolkov. Porada bola tajná, ale u nás vedelo sa o nej a správy tajili sa
         iba z taktických dôvodov — ohľadom na budúcnosť.
    </p>
    <p>
     — Máme človeka, — povedalo sa na tejto porade, — ktorý je nám oddaný telom a dušou.
         Ponúkame mu kráľovskú korunu a vykorigujeme mapu Európy. Uverejňovať bude správy našej
         tlačovej kancelárie pod vlastným menom, bude k ním pripojovať komentáre, vy na Horniakoch,
         v Sedmohradsku a v Banáte pozorne si všímajte každého jeho slova a kŕmte našich tam
         myšlienkou, že už dozrieva čas oslobodenia.
    </p>
    <p>
     Na porade čítali i Sasov list, písaný pod menom Keménya Lászlovova. Sas vedel o tejto
         akcii, lebo podnikala sa v dôsledku jeho predošlej viedenskej schôdzky, hovoril tu iba
         zopár faktických poznámok.
    </p>
    <p>
     Po porade, ktorá bola dlhá a tajná, zišla sa celá spoločnosť v jednej kaviarni a na
         návrh pána Keresztessyho opravovala sa mapa Európy. Podľa tejto mapy Slovákmi obývané
         územie Horniakov bol len Liptov, Spiš a Turiec; všetko ostatné „bolo a bude“ maďarské.
    </p>
    <p>
     — Je predsa len impertinentná vec, — rozčuľoval sa Ormay, — i len pomyslieť, že Košice,
         Bratislava, Nitra, Bystrica sú mestá slovenskej minulosti. Odkedy že žijú tu Slováci? Nikdy
         sme o nich nechýrali… Žili tu tak pokojne, kým neprišli tí štúrovskí, hodžovskí a
         hurbanovskí darebáci… Dávno som povedal, Vajanskému nemali dať Segedín, ale povraz. Na
         vlastizradcov treba ísť prísne. Boli sme voči nim ľudskí a toto bola odplata.
    </p>
    <p>
     — Ja myslím, — hovoril Árpád Hegedüs, — keby sme boli dali tým aťafíkom niekoľko škôl,
         neboli by šli proti nám.
    </p>
    <p>
     — Ty ich nepoznáš, — zaplietol sa do toho iný pán. — Ja poznám i Hlinku, i Jurigu, i
         Hodžu a všetci sú jednakí beťári. V Hlinkovi skladali sme nádeje a ja som mal pravdu, keď
         som povedal: neverte tomu čuhášovi… Išiel do pražskej vlády a povedal, že plač Maďarov je
         slovenským životom a po celých Horniakoch sa rozkrikuje, že ani piaď zeme nedá Maďarom zo
         Slovenska. Keby ste boli na mňa počúvali, ten človek mohol už dávno byť hosťom svätého
         Petra.
    </p>
    <p>
     Ormay položil pred seba mapu bývalého Uhorska a červenou tužkou robil v nej záznamy.
    </p>
    <p>
     — Čo tam koriguješ, predsa neuspokojíme sa s obhryzenou kosťou, — zanevrel naň redaktor
         Pesti Hirlapu.
    </p>
    <p>
     — Nie, braček, musíme šikovne. My budeme robiť teraz revíziu trianonských zmlúv. Trianon
         nám všetko odrazu nemôže dať. Po troške, daj pokoj, keď teraz dostaneme polovicu, ostatní
         naši bratia budú už vedieť, čo to znamená a nevzdajú sa boja… Hľaď, takto to skorigujeme…
         Od Jasiny počnúc po Bardejov, Trenčín a Myjavu na juh zoberieme všetko. Čo im tam ostane.
         Zopár vŕškov, čo z tých, zo zemiakov nemožno vyžiť. Prídu oni i sami, len sa neponáhľaj…
         poznám ja ich mentalitu. Dnes vystatujú sa, že sú silní, ale prídu raz pokorení…
    </p>
    <p>
     Spoločnosť naliala si do pohárov fajnového vína a pila na vzkriesenie Maďarska.
    </p>
    <p>
     V znamení hesla „hiszek egy Istenben, hiszek egy hazában, hiszek Magyarország
         feltámadásában“, dlho sa debatovalo. Pri tom páni pili, cigáni vyhrávali a dôstojnosť
         večierkov korunovaná bola naprostou nepríčetnosťou prítomných. Každý pil, kým ho kelneri
         nemuseli vytiahnuť spod stola a posadiť do auta, aby ho šofér zaviezol — domov.
    </p>
    <p>
     S vytriezvenou hlavou rozišli sa títo ľudia do svojich pôsobíšť a naliehali na
         žurnalistov, aby neprestali povzbudzovať ľud, že blízky je deň — vzkriesenia.
    </p>
    <p>
     Len dvaja ostali ešte v Pešti, bolo im urobiť vizitu u niektorých vládnych činiteľov, s
         ktorými sa mali dohodnúť o spoločnom postupe. Ormay s omámenou hlavou dokresľoval doma mapu
         a pojal do nej vo veľkej horlivosti i Viedeň a Belehrad a keď sa mu tužka pošmykla, zbehol
         po hraniciach Bulharska k samému Čiernemu a Egejskému moru.
    </p>
    <p>
     — Hodno je za to bojovať, — prisvedčil si, vidiac to nové Maďarsko, ležiace pred ním na
         zdrape papiera, nakreslené červenou tužkou.
    </p>
    <p>
     V ministerstve sa dozvedel Ormay a barón Keresztessy, že vznešený lord Rothermere za
         určité protislužby už bol by ochotný Maďarom vybojovať bývalé štátne hranice.
    </p>
    <p>
     — Kto je to, — pýtal sa Keresztessy, — ja som to meno nikdy nepočul, potrebujeme známych
         ľudí.
    </p>
    <p>
     — Ten je dosť známy… Disponuje asi nad sedemdesiatimi časopismi a Daily Mail je tiež
         jeho majetkom. A okrem toho svojím kapitálom je u nás značne zainteresovaný.
    </p>
    <p>
     — To je už reč…
    </p>
    <p>
     — Nijaké protislužby nám nesmú byť v takomto prípade drahé. Dostane všetko! Ak mu vidím
         dobre do karát, chce posadiť na maďarský trón svojho syna alebo niektorého talianskeho
         princa… A, samozrejme, v takomto prípade ochotne bude bojovať za veľké hranice Maďarska.
    </p>
    <p>
     — Dobre, dobre, a čo spravíme s Ottom? Tradície a záväzky… My nesmieme zabudnúť…
    </p>
    <p>
     — Dajte pokoj. Otto nemôže byť tuná kráľom, proti Habsburgovcom zaujatý je dnes celý
         svet. Bože môj, nebude kráľom on, bude iný, ale budeme mať silných spojencov a kráľom nám
         bude lord alebo niektorý taliansky princ.
    </p>
    <p>
     Barón Keresztessy sa rozčúlil nad takýmito nemravnými úmyslami a vyhlásil, že on veru
         toho Rothermerea podporovať nebude; Maďarsko volí ostať maličkým štátom, ale Habsburgovcov
         sa nesmie zrieknuť.
    </p>
    <p>
     Toto bolo jeho posledné slovo. Odišiel nazlostený.
    </p>
    <p>
     Ormay ostal.
    </p>
    <p>
     — Bethlen chce s tebou hovoriť, — oznámili mu, — včera ťa spomínal. Navštív ho, dneska
         je doma.
    </p>
    <p>
     Ormay od Bethlena dostal poriadne po nose. Keď mu zreferoval o niektorých
         dôležitostiach, ministerský predseda sa rozčúlil.
    </p>
    <p>
     — Doniesol som mapu, včera sme ju kreslili…
    </p>
    <p>
     Bethlen sčervenal, keď ju videl.
    </p>
    <p>
     — Stratili ste rozum? Komu chcete dávať túto mapu? Ako ste mohli prísť na takúto
         myšlienku, počarbať toľko nezmyslov, Bože môj, s vami pracovať… Zase bude z toho škandál…
         Rozum… rozum, ľudia… A — o lordovi Rothermereovi ste už počuli?
    </p>
    <p>
     — Počul, prosím. Mne sa jeho plán páči.
    </p>
    <p>
     — Poučte žurnalistov v zahraničí, menovite v nástupníckych štátoch, čo sú ich
         povinnosti. Ak túto akciu prehráme, zbrane možno odložiť. Toto je posledný boj. Nuž, majte
         sa na pozore… Rozumeli ste?
    </p>
    <p>
    </p>
   </div>
   <div type="chapter">
    <head>
     VII
    </head>
    <p>
    </p>
    <p>
    </p>
    <p>
     Tomanova choroba sa dosť komplikovala. Bola už Veľká noc, keď sa dostal z postele.
    </p>
    <p>
     Inžinier Stanček práve vtedy dostal upovedomenie, že na jeho zvláštny vynález, ktorým
         vie reprodukovať reči, v minulosti povedané a zachycovať ich rádiu podobným aparátom,
         udelený bol patent.
    </p>
    <p>
     Vynálezcu svojmu robil znamenitú propagandu a javil sa oň nesmierny záujem. V
         Košiarovciach kúpil pozemok a na tom hodlal postaviť svoju veľkolepú fabriku.
    </p>
    <p>
     V Besede o vynáleze hovorilo sa denne. Starín vtedy spomenul si na Tomana a povedal
         inžinierovi:
    </p>
    <p>
     — Igorko, sprav mi láskavosť.
    </p>
    <p>
     — No?
    </p>
    <p>
     — V tej svojej fabrike zamestnávaj iba našich ľudí. Ja ti ich nájdem, koľko len chceš.
    </p>
    <p>
     — Dobre…
    </p>
    <p>
     Starín potom už nahovoril redaktora Skalku, aby tejto okolnosti využil a poukázal na ňu
         v novinách.
    </p>
    <p>
     Raz títo dvaja dobrí kamaráti sedeli v Starínovej úradovni a besedovali.
    </p>
    <p>
     Obidvaja sa napili z fajnovej borovičky (Starín vždy mal niečo po ruke), prezreli si
         noviny a Skalka začal sa poberať — za robotou.
    </p>
    <p>
     — Musím sa staviť ešte u Feri báčiho.
    </p>
    <p>
     — K Feri báčimu ideš? Odprevadím ťa. I tak som ho dávno nevidel.
    </p>
    <p>
     Feri báčim volali v meste hospodárskeho správcu radnice. Bol už starším človekom, ale
         veľmi jarým.
    </p>
    <p>
     Jeho vyúdená kancelária — veď fajky skoro nevypustil z úst — susedila s kanceláriou
         Sasovou.
    </p>
    <p>
     Títo dvaja ľudia celkom rozličných pováh dostali sa do susedstva. Feri báči bol ako
         kúsok chleba, koľko razy sa hneval, keď počul, že Sas vyhadzuje úbohých ľudí zo svojej
         izby. Ale nehovoril o tom nikomu.
    </p>
    <p>
     Feri báči odišiel kamsi, nebolo ho.
    </p>
    <p>
     — Veď príde, — povedal Skalka. — Počkajme ho.
    </p>
    <p>
     — Počkajme, — odvetil Starín a sadli si na pohovku.
    </p>
    <p>
     Medzitým stala sa druhá vec. Pred chvíľou videli vchádzať k Sasovi pani Hornyákovú.
    </p>
    <p>
     — Vypočujeme ich.
    </p>
    <p>
     — Vypočujeme…
    </p>
    <p>
     A vypočuli. Bolo hodno pritisnúť tam ucho k stene, lebo Sas a Hornyáková nemali ani
         poňatie, že sú strežení, rozhovorili sa diskrétne.
    </p>
    <p>
     — Nemôžete chodiť k nám. Novotný má na vás podozrenie, že robíte špionáž. Musíme
         pracovať inak. Odhalili by nás a bolo by zle.
    </p>
    <p>
     — Preboha, kto to odhalil?
    </p>
    <p>
     — Ja neviem, dobre ešte, že máme teraz kapitána, minule sa preriekol a ja už viem, pre
         nás je to signálom, aby sme boli na pozore.
    </p>
    <p>
     — No, a ako to myslíte, pán radca, so slečnou Klárou? Dáte mu ju? Nie je jej hoden…
    </p>
    <p>
     — Sám neviem čo spraviť. Ale, myslím, že nájdem spôsob na výpoveď. Ja ich rozoštvem… O
         tom je ešte dosť času uvažovať. Dnes musíme byť k nemu láskaví, lebo ja ešte vždy dúfam, že
         s nejakým fígľom dostanem od neho materiál…
    </p>
    <p>
     Starín a Skalka vyšli z kancelárie Feri báčiho ako obarení. Jedno ich mrzelo oboch:
    </p>
    <p>
     — Kde sa to zatáral ten nešťastný človek.
    </p>
    <p>
     No, darmo, vec sa stala, treba ho ratovať, pokiaľ nie je neskoro. Prisľúbili si, že
         predbežne budú o veci mlčať; Novotného nahovoria, aby skoncoval známosť s „tou maďarskou
         fiflenou“, lebo nectilo by to nikoho, keby ho strhli.
    </p>
    <p>
     — Musíme ho zachrániť… Ja ho poznám ešte z Ruska, spolu sme boli v zajatí, počuj, ten
         človek, je ako kus chleba s maslom… Bola by ho škoda. Úprimne sa preorientoval a tak cíti s
         nami…
    </p>
    <p>
     Starínovi nazbierala sa na stole súrna robota, nestačil sa zapodievať s vypočutým
         rozhovorom. Skalka šiel akoby omráčený do redakcie, sadol k stolu a nevedel jediného
         poriadneho slova napísať na papier. Vždy sa mu vplietol do hlavy prípad kamaráta Vlada a
         len premýšľal, či je vôbec možné, že tí dvaja chceli zapliecť do svojich krážov tohto
         poctivca. Preľakol sa, keď si spomenul, či nebude neskoro podnikať kroky.
    </p>
    <p>
     Umienil si, že po úradných hodinách pôjde rovno k Vladovi. Dosiaľ nie je neskoro… lebo
         Sas povedal, že len hodlá od neho dostať materiál.
    </p>
    <p>
     — Prisámbohu, nič nedostanete!
    </p>
    <p>
    </p>
   </div>
   <div type="chapter">
    <head>
     VIII
    </head>
    <p>
    </p>
    <p>
    </p>
    <p>
     Náčelník štábu robil Novotnému výčitky. Tučný pán plukovník nemal síce nijakých príčin
         upodozrievať svojho dôstojníka, robil to iba na základe zlých klebetárskych hlasov, ktoré
         chceli znemožniť jeho povýšenie na štábneho kapitána.
    </p>
    <p>
     — Chodia mi na vás žalovať, že sa vraj pohybujete v divnej spoločnosti. Od istého času
         ste sa vraj akosi zmenili… Ľudia sú zlí… To je to. Viete, i ja by som mohol mať mrzutosti…
         Viete, pán kapitán, ja vás mám rád, ja vám chcem, to viete, len vaše dobro a vy, to viete,
         no slovom, nezneužijete moju dôveru… Viete, pán kapitán…
    </p>
    <p>
     — Viem, — dopovedal zaň Novotný. Poďakoval sa za výčitky a odišiel.
    </p>
    <p>
     Novotný takéto výčitky ešte nikdy nepočul. Povinnosti svoje plnil vždy svedomite, nikým
         sa nedal zviesť, nelumpoval a nekartoval, so svojím úradom veliteľa roty zrástol, oddane sa
         staral o svojich vojakov, požíval všade dôveru a teraz, čo má známosť s Klárou, valí sa naň
         nešťastie za nešťastím.
    </p>
    <p>
     <emph>
      Do nešťastia ma uvrhne to dievča… A neviem sa ho zbaviť. Načo som len šiel na ten
            sprostý ples?
     </emph>
    </p>
    <p>
     Odpoludnia vybral sa do lesa. Vo velebnej prírode človek zabudne na svoje trampoty.
    </p>
    <p>
     Tak nevoľno mu bolo na duši, tak veľmi ho trápili nezaslúžené či zaslúžené výčitky.
    </p>
    <p>
     — Iste bola príčina, pre nič by ma nebol napadol… Kto je to tá divná spoločnosť?
    </p>
    <p>
     Nevedel o takej. Chodieval iba do Sasov a niekedy do Besedy či do kaviarne a nikam inam.
         Do kaviarne chodieval i predtým, tam nik nie je taký divný; boli by to hádam Sasovci?
         Možno. Spomenul si na výčitky priateľov. Tí ľudia iste mali pravdu, keď ho varovali.
    </p>
    <p>
     No, človek nevyzná sa v ľuďoch. Bola to azda závisť, Klára je pekné dievča, iste závidia
         a neprajú mu jej.
    </p>
    <p>
     Utešoval sa, ako vedel.
    </p>
    <p>
     Prechádzal sa dlho do večera a zhotovil si plán. Pomyslel si, že predsa najlepšie bude
         opustiť Košiarovce, vyhýbať sa Sasovi a mienil požiadať Kláru o ruku, oženiť sa s ňou a
         hneď žiadať o preloženie, aby nebol nablízku tej divnej spoločnosti.
    </p>
    <p>
     V ten deň Novotný nechcel hovoriť s nikým… Život mu bol ťažký a nevedel si pomôcť.
         Ubíjalo ho vedomie, že dostal výčitky a čosi nesmierne zlého ho prenasledovalo. Nevedel, čo
         to má byť. Nemal ani tušenia, ale tie predtuchy boli šeredné. Chcel sa ich zbaviť, nevedel
         spôsobu.
    </p>
    <p>
     Až mu to bolo odporné.
    </p>
    <p>
     <emph>
      Fuj, chovám sa, ako zbabelé chlapčisko… Veď nič som neurobil, niekto starému
            niečo naklebetil a ja hneď sa trápim…
     </emph>
    </p>
    <p>
     Ale to mu nestačilo. Cítil, že vo veci bude niečo viac. Pre nič, za nič by on takýto
         nepokojný nebol.
    </p>
    <p>
     Večer nešiel do Sasov, najedol sa v málo známom hostinci a zase sa túlal mestom. V takej
         nálade človekovi najlepšie vyhovuje samota.
    </p>
    <p>
     Vysilený a ustatý sa dostal domov, keď za mestom počínalo už slnko vychodiť. Len tak v
         šatách ľahol si na pohovku a o chvíľu — spal. Myšlienky uležali sa v hlave a vznikol z toho
         divný sen.
    </p>
    <p>
     Strhol sa zo sna a bolo mu ešte nevoľnejšie ako pri líhaní. Srdce búšilo tak hlasno, že
         musel ho prichytiť, aby nerozbilo hruď a v preľaknutí mu až oči navreli. Umyl sa studenou
         vodou a vzdychol:
    </p>
    <p>
     — Oh, keď to bol len sen…
    </p>
    <p>
     Nevedel si to ani predstaviť, ako by mohol on, človek telom-dušou oddaný svojej vlasti,
         spraviť niečo, čo by súviselo, hoci i nepriamo, s činnosťou protištátnou, so špionážou.
         Potom sa naraňajkoval a smial sa, že takej maličkosti, ako je obyčajný sen, tak chytro
         sadol na lep. V kancelárii bol svieži a netrápil sa viac. Kolegom rozpovedal svoj podivný
         sen, ale meno Sasa a Kláry, ani sám nevedel prečo, zamlčal.
    </p>
    <p>
     — A tá kňažná, to bolo také feš stvorenie, ej, hneď by sa do nej zamiloval…
    </p>
    <p>
     — Ty sa dnes-zajtra zamiluješ do každej sukne, — smiali sa mu kamaráti pri obede.
    </p>
    <p>
     — Máte pravdu, je to pod psa, zamilovať sa. Nikdy by to už neurobil. Ale zase, keď si
         pomyslím, nie je to ani hrozné mať nejaké, také ženské stvorenie na krku.
    </p>
    <p>
     — Chceš sa azda oženiť?
    </p>
    <p>
     — Myslím, ožením sa…
    </p>
    <p>
     Vidiac, že s posmešnými poznámkami priateľov ničoho nedocieli, obrátil rozhovor na iné
         témy, len aby sa nebodaj nevyslovilo pri tom i meno Sasovo. Ten človek od včerajška bol mu
         nemilý. Hlavne po zvláštnom sne mal obavy, že doktor Starín má pravdu.
    </p>
    <p>
     Klára po tom divnom sne ho tiež znepokojovala a rozpačite sa chcel s ňou už stretnúť a
         pozhovárať.
    </p>
    <p>
    </p>
   </div>
   <div type="chapter">
    <head>
     IX
    </head>
    <p>
    </p>
    <p>
    </p>
    <p>
     Popoludní, keď vojakom prečítal obligátny denný rozkaz, pobral sa rovno do Tichej ulice
         na návštevu ku Kláre.
    </p>
    <p>
     Klára bola, ako obyčajne, roztomilá. Vítala ho s nedočkavým úsmevom a vyčítala mu, prečo
         neprišiel včera. Lebo ona už navykla na neho a bolo jej skoro nemožné žiť bez jeho
         prítomnosti. Cez deň sa len tak prevliekla, vždy tešievala sa na večer.
    </p>
    <p>
     <emph>
      Pochabosť i myslieť, že by toto stvorenie malo niečo zlého za lubom. Veď je samá
            dobrota…
     </emph>
    </p>
    <p>
     — Naši dnes odišli, s tetou som doma. Teta v kuchyni robí čosi.
    </p>
    <p>
     Kapitán Novotný díval sa do naivných očí Kláriných a tešil sa, že môže sa so svojím
         dievčaťom voľne, nehatene porozprávať.
    </p>
    <p>
     — Klára, pozrite, nemôžeme večne žiť takto, nechceli by ste so mnou hovoriť vážne?
    </p>
    <p>
     Ju zrejme prekvapili takéto slová.
    </p>
    <p>
     — A v čom tá vážnosť? — podotkla zarazená.
    </p>
    <p>
     — Myslím, či by ste nechceli byť mojou ženou. Hovorili sme už o tom a sľubovali sme si
         to…
    </p>
    <p>
     Neodtajiteľne bola v rozpakoch. Zvesila oči a Novotný, zvierajúc ju v náručí, pobozkal
         ju horúco a povedal:
    </p>
    <p>
     — Veru, nemôžeme byť večne mladí a konečne, hľa, či by sme my dvaja nemohli byť spolu
         šťastní?
    </p>
    <p>
     Klára sa nevedela vynájsť.
    </p>
    <p>
     Sklopila oči a neodpovedala. Bola rozrušená.
    </p>
    <p>
     — Oženíme sa a odídeme z Košiaroviec. Musíme odísť…
    </p>
    <p>
     — A prečo chcete odísť?
    </p>
    <p>
     Klára, keď ostala sama, bežala k zrkadlu a hľadala v ňom svoje zapýrenie.
    </p>
    <p>
     — Tak som sa mu tvárila ako husička dedinská…
    </p>
    <p>
     Potom si rozložila celé a počala kalkulovať:
    </p>
    <p>
     — Však by sme sa už mohli pobrať. A bude nám dobre… Vlado je taký, dobrý… Oh, môj Vlado!
         Aký si dobrý!…
    </p>
    <p>
     Sotva sa už mohla dočkať matere. Nebola by dbala vydať sa ešte toho dňa.
    </p>
    <p>
     S pani Sasovou nebolo ešte kedy dôkladnejšie sa oboznámiť. Hovorí sa: vrece nájde si
         záplatu. Tak sa našiel Sas so svojou manželkou. Obidvaja títo ľudia mali svoj horizont
         postavený na nízkom vŕšku, prefíkaní boli obaja a domáca pani bola všemohúcim pánom domu.
    </p>
    <p>
     Chodievala do niekoľko rodín, kde sa jej z vďačnosti klaňali (muž pomáhal vybavovať
         žiadosti a pod.) a do Borosov prestala chodiť len preto, lebo domáci pán nepobozkal jej
         ruku.
    </p>
    <p>
     Dcéru držala doma ako tajnosť a držala ju pre dákeho vysokého úradníka, „keď bude Laco
         ministrom“.
    </p>
    <p>
     Klára nevedela sa jej už dočkať a keď ju zbadala dvere otvárať, bežala jej v ústrety a
         volala:
    </p>
    <p>
     — Mama, mama, Vlado hovoril, že si ma už vezme za ženu…
    </p>
    <p>
     — Čo to ho-vo-ríš? — vykoktala zo seba pani Sasová celá preľaknutá.
    </p>
    <p>
     — No, nehnevaj sa, mama, my sa máme radi…
    </p>
    <p>
     Zlosť ju trhala. Kdeže ona vydať dcéru za československého dôstojníka dnes, keď sa už
         pošuškáva, že Slovensko bude roztrhané.
    </p>
    <p>
     — Čo ti hovoril? Vrav! — naliehala znepokojená mater na dcéru.
    </p>
    <p>
     — No, nič mi nehovoril. Len povedal, že sa máme radi, — vykladala naivne, — a že sa už
         dosť poznáme… Či by som teda nechcela byť jeho ženou.
    </p>
    <p>
     — A ty? — skočila jej zvedavo do reči.
    </p>
    <p>
     — Povedala som, že sa musím najprv teba opýtať. Ale my sme si to už prisľúbili, že
         budeme svoji…
    </p>
    <p>
     Toto bola prvá scéna u Sasov. Druhá nasledovala po návrate pána radcu. V izbe sedeli
         páni manželia, a Sasová ešte vždy skoro bez seba zlostne vyhadzovala mužovi na oči:
    </p>
    <p>
     — Povedala som ti, že bude zle z toho…
    </p>
    <p>
     — Preboha, čo sa stalo?
    </p>
    <p>
     — Ten tvoj kapitán chce dostať našu dcéru. Už ju celkom pobláznil…
    </p>
    <p>
     — Neblázni, žena, veď sa ešte nič nestalo. Len nestrať hlavu. Keď príde revízia hraníc,
         inak bude hovoriť. Ja som presvedčený, že ho uvarím. A budem ho potrebovať. Nesmiem ho
         pustiť…
    </p>
    <p>
     Po večeri vyobliekala sa celá rodina a šla do kaviarne počúvať muziku. Reku, sobota je,
         dávno sme už nikde neboli a dievča treba utíšiť.
    </p>
    <p>
     Akcia lorda Rothermerea príliš rozgurážila tunajšie štátoborné živly, a teda niekoľké
         noviny prevzali primát a huckali, že čoskoro bude vykonaná revízia hraníc, čo toľko má
         znamenať, že i Košiarovce sa vrátia pod peštiansku vládu.
    </p>
    <p>
     Naši museli už rázne protestovať proti týmto podlúdnym úmyslom a zvolali na nedeľu do
         Košiaroviec protestné, manifestačné zhromaždenie.
    </p>
    <p>
     Slovenská manifestácia vzpružila mysle. Mnohí z vidieka prišli už v sobotu večer do
         Košiaroviec, aby ráno, nebodaj, nezaspali vlak.
    </p>
    <p>
     Sasovci hovorili po maďarsky, lebo pán radca ešte nemal kedy naučiť svoju pani
         slovensky, hoci to oddávna sľuboval. To preto, lebo ona povedala: „Takej sprostáčine sa ja
         učiť nebudem.“
    </p>
    <p>
     Stal sa malý incident.
    </p>
    <p>
     Ktosi hlasnejšie povedal, keď prešli okolo nich:
    </p>
    <p>
     — A to by ste mohli ísť do Magyarországu so svojím mondokovaním…
    </p>
    <p>
     <emph>
      Však už nebudete dlho mondokovať!
     </emph>
    </p>
    <p>
     Ale, keď prišli domov, potom to obrátili inak. Menovite pani Sasová prihovárala sa
         dcére:
    </p>
    <p>
     — Vidíš, dieťa moje, takíto ľudia sú oni všetci… I ten tvoj kapitán, len ti ešte
         neukázal farbu svojich zubov… Mala by si sa pri ňom… To by som bola veru za matka, keby ťa
         dala k človekovi pochodiacemu z takého zlosynovského národa.
    </p>
    <p>
     Klára len cítila, že sa jej hrozne krivdí a že jej krivda padá i na Novotného. Lebo ona
         ho milovala úprimne a vedela i to, že Novotný opravdivým srdcom ju má rád a nijako
         nechápala hnev svojej matky. Bez slova šla do spálne a tam sa najprv vyplakala, potom
         písala list, ale nešlo jej to, lebo luhať Vladovi nechcela a pravdu mu nemohla povedať.
    </p>
    <p>
     Novotnému snívalo sa o šťastí a ráno bol nahnevaný, lebo sluha mu ešte do postele
         doniesol rozkaz, že okamžite má sadnúť na vlak a služobne odcestovať do Prahy. Kláre stačil
         napísať iba zopár slov. Zalepil ich do obálky a poslal jej ich so sluhom.
    </p>
    <p>
     — No, keby tam krky vylomil, alebo keby sa s ním vlak vykoľajil, — priala mater Klárina.
    </p>
    <p>
     Zavolala si popoludní dcéru k sebe a počala jej ešte raz hovoriť do duše.
    </p>
    <p>
     — Nesmieš mi tu fňukať. Ja ti chcem len dobre.
    </p>
    <p>
     — A prečo, mama, o Vladovi odrazu tak mrzko hovoríš? Sama si mi ho chválila. A môžem ja
         za to, že sme sa spolu zamilovali? Tohto roku bude povýšený na štábneho kapitána, nám bude
         spolu veľmi dobre…
    </p>
    <p>
     — Prvé mi bude, keď sa vráti z Prahy, zakážem mu k nám chodiť, — vyhlásila mať, vidiac,
         že po dobrom asi ničoho u dcéry nedosiahne.
    </p>
    <p>
     A Klára tieto slová nemohla už vypočuť pokojne. Vybehla z izby a z dverí volala:
    </p>
    <p>
     — Tak sa vám utopím… Ja bez neho nebudem… Mali ste mi to povedať hneď, ako sme sa
         poznali. Teraz mi ho neodháňajte!
    </p>
    <p>
     Na Novotného čakala ako na spasiteľa, videla, že len k nemu má už dôveru a chcela sa mu
         vyžalovať. Všetka láska k matke v nej akosi za jediný moment vymrela a bola by nedbala s
         Vladom aj ujsť.
    </p>
    <p>
    </p>
   </div>
   <div type="chapter">
    <head>
     X
    </head>
    <p>
    </p>
    <p>
    </p>
    <p>
     Košiarovce od včasného rána boli v slávnostnej nálade. Ľud zo širokého okolia sa
         schádzal vysloviť svoj neodvolateľný protest proti peštianskym snahám smerujúcim k
         rozkúskovaniu Slovenska.
    </p>
    <p>
     Z Námestia slobody pohol sa potom dvadsaťtisícový zástup k Národnému domu, kde z balkóna
         mali prehovoriť k ľudu viacerí rečníci.
    </p>
    <p>
     V čitárni Národného domu dohotovovali usporiadatelia rezolúciu. Medzi nimi bol i doktor
         Starín a prím v podávaní námetov viedol doktor Mišovský.
    </p>
    <p>
     Dvadsaťtisíc ľudí vypočulo oduševnené prejavy rečníkov. Ľud so záujmom počúval najmä
         profesora Kľačku, ktorý povedal rozprávku o jednom lordovi. „Kde bolo, tam bolo, v
         anglickej krajine za ďalekým morom,“ začal rečník, „žije jeden lord, o ktorom svet
         donedávna ani len nepočul ničoho. Milióny našich Slovákov stonalo pred vojnou v maďarskom
         jarme a tento lord — za pecou čušal. Slovenské a české deti stvorili si svoje légie, aby
         takto ukázali svetu driečnosť a schopnosť, a zdatnosťou svojou aby vybojovali i svojmu
         národu slobodu a lord — za pecou čušal. Krv tiekla po frontoch, i naša krv volala po práve
         na život a lord len — za pecou čušal. Delá prestali dunieť, prestal i boj, zišli sa
         zástupcovia celého sveta a v mene všetkých národov napísali mierové zmluvy a lord ešte vždy
         — za pecou čušal. Potom vrátili sa naši legionári a spolu s tými, ktorí ostali doma, počali
         zriaďovať svoj štát a lord za pecou len čušal a čušal. Deväť rokov minulo, za celých týchto
         deväť rokov nikto nemal proti nám ničoho, spokojne sme žili so všetkými našimi spoluobčanmi
         a lord — za pecou čušal. A teraz,“ pokračoval rečník, „keď v celom svete vládli horúčavy a
         v novinách nebolo o čom písať, tento neznámy lord vyskočil spoza tej pece a vykríkol, že on
         ide korigovať mapu Európy. A hneď i vynašiel, že my utláčame Maďarov, a kdeže ich utláčame?
         Majú u nás školy, koľko len chcú, majú svoje práva, aké i my máme, a lord len kričí a
         kričí, že on skoriguje mapu Európy, že sa vraj Maďarom stala krivda.“
    </p>
    <p>
     Dlho hovoril ešte tento oduševnený vlastenec a dav by ho počúval do samého večera.
    </p>
    <p>
     Lebo tie jeho slová prýštili z hĺbky slovenskej duše a každý cítil, že musí raz už
         prestať nečestný boj bratov a že treba si už ruky podať na spoločné zdolávanie nepriateľov.
    </p>
    <p>
     Redaktor Skalka po rečiach oslovil niekoľko maďarských poslucháčov a týchto sa
         vypytoval, či by chceli nazad pod vládu peštiansku.
    </p>
    <p>
     — Čo sa vám, pane, robí, — odbavili ho títo, — my sme radi, že sme v Československej
         republike.
    </p>
    <p>
     My dobre vieme, čo ten Rothermere chce. Páni grófi ho nahovorili, aby sa ich zastal,
         lebo v našom štáte pobrala sa grófska zem a rozdala ľudu. My sme sa už po krky nasýtili
         maďarskej slobody a nechceme jej viacej nikdy. Radi sme, že zem pri komasácii ukradnutú,
         môžeme si znova kúpiť. A nových grófov nepotrebujeme!
    </p>
    <p>
     Popoludní v Besede rozvinula sa debata o povedaných rečiach. Bol tam i pán radca Sas.
         Bolo mu síce dosť ťažko zaujímať stanovisko k povedanému, ale taktickým spôsobom rafinovane
         odsudzoval akciu lorda a chválil rečníkov. Haniť ich predsa nemohol!
    </p>
    <p>
     — Ten profesor, pánovia, ten hovoril ti top…
    </p>
    <p>
     Skalka ho počul a zdesil sa.
    </p>
    <p>
     — Pánovia, s týmto človekom nehovorte.
    </p>
    <p>
     V Besede nastal chaos. Veď tam panovala vždy priateľská zhoda a teraz jeden z
         najserióznejších hosťov je tak nepekne vyprovokovaný a urazený.
    </p>
    <p>
     — Čo je, čo je, prečo to vravíte? — pýtali sa ho.
    </p>
    <p>
     — Podliak je, — dodal Skalka prv, než sa mohol Sas brániť.
    </p>
    <p>
     — Pán redaktor, ja vás tu verejne vyzývam, aby ste mi dali satisfakciu. Ja si to
         vyprosím. Čo, čo — kadeakí pisárici ma tu idú urážať… Viete, kto som ja?
    </p>
    <p>
     — Viem, žalujte ma! I tam vám poviem, že ste škaredý podliak! Viem, prečo to hovorím a
         ak chcete — —
    </p>
    <p>
     Kamaráti nedali Skalkovi dohovoriť, odviedli ho a urazený pán Sas schytil svoj klobúk a
         súc skoro bez seba, zasekol za sebou dvere a odišiel.
    </p>
    <p>
     Mišovský, sekretár Besedy, sa nad výstupom rozčúlil a naliehal na Skalku, aby udal
         dôvody útoku na Sasa.
    </p>
    <p>
     — Jano, nechce sa mi vyrozprávať ti tú vec, ale poviem ti ju. Nie tu, poď so mnou. Vieš,
         obyčajný úsilný podliak je ten chlapisko a on nám tak chváli naše podniky. Pretvára sa,
         pracuje proti nám. Správy nosí do Pešti, špiónom je!
    </p>
    <p>
     Doktor Mišovský zastal uprostred ulice, otvoril ústa a hľadel na Skalku ako vyjavený.
    </p>
    <p>
     — Človeče, kde si to zobral, ja Sasa poznám. To ti je ani Slovák, ale zúrivý
         Čechoslovák. Maďara by utopil v lyžičke vody.
    </p>
    <p>
    </p>
    <p>
     Starín ležal na pohovke a čítal noviny.
    </p>
    <p>
     — Ja už od štvrtku hľadám Novotného a nedajbože ho nájsť.
    </p>
    <p>
     — I ja som ho hľadal dnes. Odcestoval do Prahy.
    </p>
    <p>
     — Teraz ti poviem zaujímavú vec. Sas sedí v Besede a ako nadáva, tak nadáva na Maďarov a
         na lorda Rothermerea. Nuž, kamarát, ja som sa už nevedel zdržať a vynadal som mu verejne do
         podliakov.
    </p>
    <p>
     Starín skočil z pohovky.
    </p>
    <p>
     — Nemal si to robiť. Bude si dačo myslieť a skazíme si plán.
    </p>
    <p>
     — Neskazíme. Doparoma, keby sme mali Novotného po ruke. Ešte dnes by sme ho dali
         zatknúť.
    </p>
    <p>
     Keď Mišovský odišiel, dvaja kamaráti predebatovali si plán. Potom hovorili o
         dopoludňajšej manifestácii a robili poznámky o povedaných rečiach.
    </p>
    <p>
    </p>
   </div>
   <div type="chapter">
    <head>
     XI
    </head>
    <p>
    </p>
    <p>
    </p>
    <p>
     Sas prvý raz v živote mal česť strčiť si do vrecka takú hrubú urážku, ako bola Skalkova.
         Zúril, zadychčaný bežal domov, zavrel sa do izby a ženu v pravom zmysle vyhodil, keď sa šla
         k nemu s čímsi poradiť.
    </p>
    <p>
     — Len čo ten človek má, čo má? — opakoval si a prehŕňal v mysli, čo asi zavdalo podnet k
         tomu, aby ma verejne pred elitnou spoločnosťou Košiaroviec takýto niktoš, ktorého „prevrat
         vyhodil na povrch“, nazval podliakom…
    </p>
    <p>
     Chodil hore-dolu po izbe a mrzute si opakoval: — Čo? Čo?
    </p>
    <p>
     Do toho prišiel Mišovský.
    </p>
    <p>
     — Kezét čókolom, milostivá pani, — počal jej lichotiť, — máte pána manžela doma?
    </p>
    <p>
     Rozpovedala mu, aký je rozladený.
    </p>
    <p>
     — No, len si, milostivá pani, nič z toho nerobte, človek sa dakedy nahnevá a ani sám
         nevie, ako do toho padol.
    </p>
    <p>
     Chcel by som sa s pánom radcom zhovárať.
    </p>
    <p>
     — Jaj, radšej nie, vyhodí vás, pán doktor, vyhodí, ako mňa vyhodil… Príďte, prosím vás,
         zajtra.
    </p>
    <p>
     — Keď je to taká súrna robota, už ma len ohláste, veď ja ho udobrím…
    </p>
    <p>
     Povedzte mu, že idem rovno z Besedy skrz tú vec. Pán radca už bude vedieť.
    </p>
    <p>
     Sas bez váhania, ba s potešením prijal Mišovského. Zlosť ho trochu prešla, vedel už
         pokojnejšie uvažovať a tešil sa, že sa odhalí závoj Skalkovho grobianstva.
    </p>
    <p>
     — Prišiel som, pán radca, pre ten incident. Mne bolo strašne nemilé vypočuť celú vec a
         nesmierne som bol urazený i ja a tomu naničhodníkovi som vynadal a žiadal som ho, aby sa
         ospravedlnil a žiadal vás o odpustenie a aby vám dal satisfakciu, — hovoril Jano nesmierne
         vážne.
    </p>
    <p>
     — Dobre, dobre, pán doktor, ale ako to vzniklo, ja o ničom neviem, a predsa je to len
         nemysliteľné, aby niekto voľakoho pre nič nazval podliakom. Som vari taký statočný človek,
         ako ste vy, alebo (chcel povedať Skalka, ale sa odmlčal, lebo toho on nerátal medzi
         statočných ľudí) — či nie?
    </p>
    <p>
     — Pán radca, — začal Mišovský zvýšeným hlasom, — ja by nerád, aby sa tá vec nafúkla.
         Skalka je ochotný dať vám satisfakciu, akú len chcete. Nech sa vám páči v nedeľu odpoludnia
         prísť do Besedy, budú tam tí istí ľudia, čo boli tam dnes a pred všetkými bude vás pýtať o
         prepáčenie. Na prítomných som už vymohol sľub, budú mlčať.
    </p>
    <p>
     — Nič nechcem, nič nechcem, ja budem žalovať… Kto mu dal oprávnenie pomenovať ma
         podliakom?
    </p>
    <p>
     — Veď už sa nehnevajte. Vec sa stala v Besede, a teda podľa stanov má ostať medzi múrmi
         Besedy. Ja som tajomníkom a musím hájiť jej prestíž. Slovom, aby vám vec objasnil, bol to
         chlapčenský, nerozmyslený fígeľ. Skalka sa stavil s kýmsi, že pred veľkou verejnosťou zo
         žartu povie v meste najstatočnejšiemu človekovi do očí, že je podliakom.
    </p>
    <p>
     — Teda za sopliaka ma tam držia, za sopliaka, ktorému podľa ľubovôle možno vynadať a
         potom si ho uzmieriť… Nie, ja do Besedy viac nepôjdem. Nepôjdem. A budem žalovať.
         Bezočivosť… to je mrzká bezočivosť!
    </p>
    <p>
     — Ale, pre kristepána, pán radca, neberte, prosím vás, neberte to vážne. So Skalkom sa
         uzmierite, on dostane tisíc korún za stávku a ešte to i prepijeme spolu. No, podajte mi
         ruku. Ja viem, že ste dobrý človek. Vy sa ani neviete hnevať.
    </p>
    <p>
     Mišovský teda prešiel Sasovi cez rozum. Zaviedol ho na mýlnu cestu a tým získal
         Starínovi čas, kým príde domov Novotný.
    </p>
    <p>
     Do večera sa Sas uspokojil. A pri večeri spomínal, čo spravili s ním dnes v Besede.
    </p>
    <p>
     — Vidíš, — prihovárala sa žena, ktorej to prišlo vhod, — to je ich žáner, takýmito
         podlosťami traktovať človeka. Veru, musia tu prísť inakšie časy, musí sa to tu poriadne
         prečistiť… Ten prevrat kadeaké kreatúry vyhodil na povrch a je veru načase, aby prišli sem
         naši robiť raz už poriadok.
    </p>
    <p>
     — Mama, čo to hovoríš? — zhrozila sa Klára.
    </p>
    <p>
     — Dieťa, ty čuš! Ty sa tomu nerozumieš.
    </p>
    <p>
     — Ale, mama, ja tomu nerozumiem… A odíde i Vlado, keď… A kto príde? Kto sú to, tí
         „naši“?
    </p>
    <p>
     Mať zahriakla ju celkom rázne.
    </p>
    <p>
     — Čuš, a o tom kapitánovi mi viac nehovor!
    </p>
    <p>
     Sas s toľkou určitosťou hovoril o skorom uskutočnení lordových plánov, že jeho žena
         nezdráha sa i na Kláru pôsobiť týmto, a tak odvrátiť jej pozornosť od milovaného
         dôstojníka.
    </p>
    <p>
     — Keby len prišiel Vlado, — stonala s vyplakanými očami, — ja ho uprosím, aby sem
         nepúšťal Maďarov, ja pôjdem s ním proti nim, nedovolím, aby mi odišiel a keby čo robila
         mama, ja si ho nedám…!
    </p>
    <p>
     Sas bol rád, že Klára odišla, reku i tak nemusí ešte počuť všetko. Na Skalkov vtip
         zabudol a so ženou zhováral sa o protestnom zhromaždení.
    </p>
    <p>
     — Moja mienka bola správna, — vysvetľoval jej, — povedal som, vidiek je proti nám. Akísi
         buriči rozplamenili dav… Nepáčilo sa mi to, ak to budú robiť po celej krajine, nasejú proti
         nám veľa nenávisti. To spojí ich rady v jeden celok. Ale dobre, že ide Hornyáková do Pešti,
         mám zase jednu myšlienku, odnesie ju.
    </p>
    <p>
     Sasová počúvala mužove slová s veľkým záujmom a tešila sa, že jej manžel zase prispeje
         niečím dobrým na oltár vlasti.
    </p>
    <p>
     — Ach, bože, keby to už len bolo, ako by za svet nedala, keby si si mohol už oddýchnuť a
         keby už prišiel čas, že Pešť bude musieť splniť svoj sľub…
    </p>
    <p>
     Sas sa usmial uradostene a vykladal žene:
    </p>
    <p>
     — Podívaj sa, duša moja, ja poradím našim, aby probovali s akciou letákovou. Nech si
         spravia letáky rozličného obsahu, v ktorých sa bude siať rozvrat do armády. Okrem toho
         budeme štvať ľudí proti Prahe v mene samostatného Slovenska.
    </p>
    <p>
     Klopali na dvere.
    </p>
    <p>
     — Preboha, kto to asi ide, — preľakla sa pani Sasová a bežala otvoriť.
    </p>
    <p>
     Bola to Hornyáková. Dávno tu už nebola, ani ju nečakali, najmä nie tak neskoro.
    </p>
    <p>
     — Ráno s tým dôstojníkom stretla som sa na stanici, nuž pomyslela som si, že vás
         navštívim. Ale až dosiaľ som pracovala.
    </p>
    <p>
     — Dobre, dobre a kedy budete cestovať dolu?
    </p>
    <p>
     — V utorok popoludní, ako sme sa uzhovorili!
    </p>
    <p>
     — Ej, škoda, že toho dôstojníka tak nijako nemôžem uvariť… Tak sa drží tej svojej
         republiky, ako keby trvala večne.
    </p>
    <p>
     U Sasov hovorilo sa v ten večer dlho do noci a Klára na svojich rodičov ani sa
         neobzrela. Jej bola drahá iba láska a nemohla odpustiť ani vlastnej matke, tak mrzko sa
         vyslovila o jej najmilšom, o kapitánovi Novotnom.
    </p>
    <p>
     Vlado bol pre ňu všetkým, bol jej životom, jej túžbou a pre ňu nebolo ani politiky, ani
         Rothermerea, ani ničoho.
    </p>
    <p>
     — Keby už prišiel, keby už bol tuná… — hovorila si, lebo mu chcela rozpovedať, čo mať
         povedala, aby spolu rozmýšľali, čo im treba urobiť, aby sa zachránili pred pádom a
         hroziacim nešťastím.
    </p>
    <p>
     Klára bola sa už rozhodla. Po príchode Vladovom ešte raz povie rodičom, že sa oni dvaja
         milujú a keď matka jej i potom bude zakazovať stretávať sa s ním, utečú. Kam? O tom
         nerozmýšľala. Kamkoľvek, len aby bola s Vladom v bezpečí.
    </p>
    <p>
     Bolo už dosť neskoro, s vyplakanými očami šla do hosťovskej. Nenašla v nej nikoho. Otca
         hľadala.
    </p>
    <p>
     — Azda bude vo svojom kabinete.
    </p>
    <p>
     Vošla teda do kabinetu. K materi bola by šla nadarmo a cítila, že ju musí niekto
         uspokojiť, dumala, že azda otec. Veď on rád má Vlada, tak často sa s ním zhovára.
    </p>
    <p>
     — Otecko, — oslovila ho bojazlivo.
    </p>
    <p>
     — Čo ti je, dieťa moje?
    </p>
    <p>
     — Prečo — a nedopovedala, slzy ju zaliali.
    </p>
    <p>
     — Prečo plačeš, dieťa moje?
    </p>
    <p>
     — A keď mi mama povedali, že sa nesmiem stretávať s Vladom, — spovedala sa v domnení, že
         jej porozumejú, — a ja Vlada tak rada, ja bez neho nemôžem žiť…
    </p>
    <p>
     — No, utíš sa, Klára. Nevedieť, ako bude. Možno sa to ešte napraví. A keby nie, dostaneš
         ty i inakšieho muža, ako je Vlado. A ak sa ho tak veľmi pridŕžaš, myslím, i potom bude môcť
         tu ostať… To už od neho závisí. Potom ti ukáže, ako ťa má rád.
    </p>
    <p>
     — A o čom to hovoríš, otecko? I mama povedali niečo, čomu som nerozumela. Čo to znamená,
         to vaše „potom“?
    </p>
    <p>
     — To naše „potom“ toľko znamená, že tu neostane štát tak, ako je. Vrátia sa, dieťa moje,
         Maďari a keď sa vrátia, ja dostanem vysoký úrad a Vlado vtedy tu nebude môcť ostať, rozumej
         mi. Pôjdeš s ním? Kam? Opustíš otca, matku?
    </p>
    <p>
     — Opustím a pôjdem s Vladom.
    </p>
    <p>
     — Klára moja, dneska ti nič nepoviem. Choď sa pekne vyspať, vyspi sa a príď ku mne
         zajtra. Vysvetlím ti podstatu vecí, uveríš mi a utíšiš sa… No, choď a spi, ako by sa nič
         nebolo stalo. Pozajtra príde tvoj Vlado, príde k nám, pozhovárame sa. Dobrú noc, dieťa
         moje.
    </p>
    <p>
     Za to Sas mal zlú noc. On dlho, skoro do rána hľadal východisko a nijakého nenašiel.
         Dievča je nepokojné, treba mu povedať určité slovo.
     <emph>
      A nemysliteľné je,
     </emph>
     pomyslel,
     <emph>
      aby on, budúci maďarský minister, vzal si československého dôstojníka
            za zaťa
     </emph>
     .
    </p>
    <p>
     Človek niekedy vie si nanútiť myšlienky po chuti a také ho uspokoja. Podobne i Sas
         presvedčil sa, že táto ľúbostná komédia s jeho dcérou nemôže vziať zlý konec a rozvažujúc,
         ako to bude, keď bude ministrom, utrmácaný — zaspal.
    </p>
    <p>
    </p>
    <p>
     Snívalo sa mu, že korí sa pred ním celý svet, lebo každý je ničím a on, predtým mestský
         radca — ministrom.
    </p>
    <p>
    </p>
   </div>
   <div type="chapter">
    <head>
     XII
    </head>
    <p>
    </p>
    <p>
    </p>
    <p>
     — Čakáš niekoho? — pýtal sa z rýchlika zostupujúci kapitán Novotný redaktora Skalku.
    </p>
    <p>
     — Teba, Vlado, teba čakám a nevedeli sme sa ťa dočkať. Veľmi ťa tu potrebujeme.
    </p>
    <p>
     — Predovšetkým sa vyspím a potom, povedz, kde sa stretneme?
    </p>
    <p>
     — Ako vidím, nezaujíma ťa to príliš… Nechcel by si udať špiónov?
    </p>
    <p>
     — Ale, daj mi pokoj, ja s takýmito vecami nechcem mať nič spoločné. Také špinavosti sú
         to…
    </p>
    <p>
     — My so Starínom povieme ti dačo interesantného. Teraz spať nebudeš, zajtra bolo by
         pozde. Poď hneď k Starínovi.
    </p>
    <p>
     Novotného to znepokojilo. Viacej chcel vedieť, zaujímalo ho, o čo ide, no darmo sa
         vypytoval, Skalka zotrval pri svojom, že prípad rozpovie mu Starín, lebo on ho vie lepšie.
    </p>
    <p>
     — Vlado, — začal lekár veľmi rozvážne, — si mi priateľom?
    </p>
    <p>
     — Som, čo chceš, vrav…
    </p>
    <p>
     — A chceš byť ku mne úprimný? Ja ti chcem pomôcť, lebo s tebou je, vidí sa mi, strašne
         zle.
    </p>
    <p>
     — Ale čo? Čo?
    </p>
    <p>
     — Rád by som predovšetkým vedel, ako stojíš s dcérou nášho tanáčoša Sasa. Vedel by si
         byť voči nej bezohľadný, no, keby si, prirodzene, tvojej bezohľadnosti zaslúžila?
    </p>
    <p>
     — Ja neviem, možno — vedel. Ale, čo je, o čo ide?
    </p>
    <p>
     — A vedel by si i odsúdiť. Neviem, či si toho zaslúžil, myslím, hej.
    </p>
    <p>
     — Doktore, — prosil Novotný, — netráp ma už toľko, povedz, čo sa stalo?
    </p>
    <p>
     — Teda ti poviem bez zatáčok: Sas a jeho spoločnosť je obyčajná špiónska zobránka a
         teba, ak ešte neposadila na lep, teda ťa chcú posadiť… A celá ľúbostná história s Klárou im
         tiež len na to slúžila.
    </p>
    <p>
     Novotnému bolo do plaču.
    </p>
    <p>
     — Doktore, pravdu hovoríš?
    </p>
    <p>
     — Pravdu. Bohužiaľ, varoval som ťa ešte v zime, neposlúchol si ma. Vtedy som mal iba zlé
         predtuchy, ale predvídal som tvoju skazu. Mne sa Sas nikdy nepáčil. Teraz viem, ty k nim
         chodievaš, Sas láka od teba akési spisy, povedz, dal si mu dačo? Ak hej, pani Hornyáková
         dneska ich odnesie do Pešti. Svedok Skalka ti to potvrdí. Hľaď, tá baba dnes o pol tretej
         cestuje. Vieš toho dosť. Konaj svoju povinnosť. Do Pešti sa dostať nesmie! Ak ju nedáš
         chytiť, dám ju ja. A ak si nevinný, vo vlastnom záujme učiníš, čo ti radíme. Stačí ti to?
    </p>
    <p>
     — Stačí, už nehovor, ja sa zbláznim… Doktore, a kto vie ešte o tejto veci? Odkiaľ to
         vieš? Je to pravda?
    </p>
    <p>
     — Pravda. A okrem nás dvoch vie o tom i Mišovský, jemu sme to museli povedať, a ty —
         nebuď starou babou. Dáš zatknúť Hornyákovú? Dáš zatknúť Sasa?
    </p>
    <p>
     — Dám — dám…
    </p>
    <p>
     Potom dôkladnejšie si rozložil celé a počal mať obavy. Lebo Sas náhle stratil u neho
         dôveru a nevedel, či sa mu nebude chcieť pomstiť, či pri vyšetrovaní nenacigáni niekoľko
         nemožností.
    </p>
    <p>
     Keď Novotný pomyslel na toto, pokrútil hlavou a chcel sa ísť so Starínom poradiť. Cestou
         však zabočil na vojenské veliteľstvo. Bol v rozpakoch, ale vzmužil sa a zaklopal na dvere
         veliteľa spravodajského oddelenia podplukovníka Beránka.
    </p>
    <p>
     Podplukovník Beránek bol šikovný človek, ako to dokazovali i čestné vyznamenania,
         získané zväčša ešte vtedy, keď bol v Rusku v službách výzvedčíkov. Mladého,
         tridsaťšesťročného človeka urobili prednostom spomenutého oddelenia a volali ho
         nepostrádateľným. Často i tie najháklivejšie veci vybavoval veľmi šikovne, za čo onedlho
         mal byť znovu povýšený.
    </p>
    <p>
     — Pán podplukovník, dovoľte mi krátky, diskrétny rozhovor, — začal Novotný.
    </p>
    <p>
     — Posaďte sa, pán kapitán… Čo nám nesiete? Ste akosi ustrašený…
    </p>
    <p>
     — Chcem vám odhaliť špiónov a iredentistov.
    </p>
    <p>
     — No!? — zadivil sa podplukovník a hosťa ponúkol cigaretou. — Hovorte, ak to stojí za
         reč, budeme vám povďační.
    </p>
    <p>
     — Vy poznáte mestského radcu Sasa…
    </p>
    <p>
     — Veľmi dobre. Sme kamaráti… Ale ako to príde do súvisu so špionážou?
    </p>
    <p>
     — Sas je — špión! — vypovedal Novotný s nemalým zarazením. Nijako nevedel vysloviť túto
         obžalobu bez rozrušenia.
    </p>
    <p>
     — Drahý môj! — vy si ho pletiete s niekým, počal hájiť podplukovník „dobrého národovca“.
    </p>
    <p>
     Jemu sa to nevmestilo do hlavy. Nemôžem sa vysloviť, kým mi nepodáte dôkazy… A, pán
         kapitán, ak dobre viem, vy ta chodievate, dvoríte jeho dcére, ako to?
    </p>
    <p>
     — Mrzí ma, že som ta chodieval. Celý dom tváril sa predo mnou veľmi statočne. Sasova
         dcéra chovala sa ako skutočne zamilované, dobré dievča. Osobne nezbadal som nič, len pani
         Hornyáková, ktorá chodila ta často, robila na mňa dojem vyzvedača. Na to som svojho času
         upozornil známeho z polície. Odo mňa Sas častejšie pýtal vojenské spisy a vyhováral sa, že
         ich potrebuje ako pomôcky k chystanej knihe o strategickej obrane Československa…
    </p>
    <p>
     — No, divné, — prerušil ho podplukovník.
    </p>
    <p>
     Novotný sa zarazil a zrejme urazený pokračoval:
    </p>
    <p>
     — Keby som mal v tom prsty, neudával by som ho. Naopak, všetky jeho prosby odbíjal som
         veľmi rigorózne, kedykoľvek spomenul niečo podobného. Jeho dcéra, s ktorou som bol v pomere
         dosť dôvernom, v mene otcovom raz chcela naliehať na mňa, ale presvedčil som ju o
         nezmyseľnosti jej žiadosti a od toho času ma tým neobťažovala.
    </p>
    <p>
     — Hm… hm…
    </p>
    <p>
     — Ráčte, prosím, dať zatknúť pani Hornyákovú, cestuje o pol tretej do Pešti a
         zvizitírujte ju, ona bude mať dôkazy. Potom — zatknite Sasa a urobte na jeho byte domovú
         prehliadku, i tam budú dôkazy a konečne, ráčte sa láskave pozhovárať s pánom doktorom
         Starínom, on vie toho viac, lebo i mňa on zasvätil do veci.
    </p>
    <p>
     — Ďakujem vám… Ak vás budem potrebovať, ešte si vás zavolám, — hovoril podplukovník
         Beránek, dokončujúc rozhovor s Novotným.
    </p>
    <p>
     Podal mu ruku, potom zahľadel sa pred seba.
     <emph>
      Ak ten človek hovoril pravdu, nuž
            neviem, komu už máme dôverovať.
     </emph>
     Obžaloby predsa sa mu videli byť
         odôvodnenými, zavolal si telefonicky Starína a vypýtal sa ho, či môže veriť práve odišlému
         dôstojníkovi.
    </p>
    <p>
     Potom sa odhodlal. Dal sa do styku s políciou, urobil tam potrebné opatrenia a konečne
         zavolal si nadporučíka Rojka.
    </p>
    <p>
     — Poznáte pani Hornyákovú?
    </p>
    <p>
     — Poznám, — odvetil šikovný dôstojník.
    </p>
    <p>
     — Na stanici o druhej dostanete potrebné spisy, odcestujete rýchlikom do Nového Mesta. V
         tom vlaku bude cestovať i menovaná pani. Pohľadajte si ju. A potom ju zatknite, bez ohľadu
         na to, či nájdete u nej niečo, alebo nie. Bez nej sa mi nevráťte. A robte to šikovne, aby
         sa nespravilo predčasne veľa kriku! Rozumeli ste?
    </p>
    <p>
     — Áno, prosím.
    </p>
    <p>
     A tešil sa na odpoludňajší lov. Podplukovník pracoval na ďalšom pláne. Skoro ho
         vymyslel.
    </p>
    <p>
     Hneď popoludní napísal Sasovi niekoľko slov, v liste prosil o návštevu.
    </p>
    <p>
     — „Mám pre Vás,“ písal, „jednu interesantnú vec. Keďže je to dôležité a súrne, dovoľte,
         pán radca, aby som Vás mohol očakávať o tretej u mňa v kancelárii…“
    </p>
    <p>
     Takéto vnadidlo vábilo a Sas, akonáhle sa rozlúčil s pani Hornyákovou, bežal na vojenské
         veliteľstvo.
    </p>
    <p>
     Stráž pri vchode odbavil pohŕdavo a oznámil jej, že ide k pánu podplukovníkovi
         Beránkovi.
    </p>
    <p>
     Veľmi dobre naladený zaklopal na dvere, vošiel a dotieravo podával ruku pozorujúcemu
         dôstojníkovi.
    </p>
    <p>
     — Nech sa vám páči, pán radca, sadnite si, — núkal ho miestom a oka z neho nespustil.
         Prehŕňajúc pritom v spisoch, snažil sa zodpovedať si otázku:
     <emph>
      Je tento človek ozaj
            špiónom?
     </emph>
    </p>
    <p>
     Chvíľu váhal ešte, nijako mu to nešlo na jazyk, ale keď povážil, čo bol počul, pomyslel
         si na povinnosť a razom bol odmeraný a bezohľadný.
    </p>
    <p>
     — Aby sme teda nešírili reči, dovoľte mi povedať vec rovno: ja vás zadržujem. O chvíľu
         príde niekto z polície a prinesie pre vás zatykač.
    </p>
    <p>
     — Čo — čo — čo? — koktal prekvapený Sas, vyskočil z kresla.
    </p>
    <p>
     — Tu vám nepomôže nijaké rozčuľovanie. Podozrievajú vás zo špionáže. O chvíľu privedú
         pani Hornyákovú a ešte niekoľko iných osôb a potom sa pozhovárame…
    </p>
    <p>
     Sas bol ohromený, nevedel ani vzdorovať.
    </p>
    <p>
     — Toto zatknutie vymohol som na vlastnú zodpovednosť, lebo na polícii nechceli uveriť
         obžalobe. Hľa, pán radca, takto to čestný človek nerobí!
    </p>
    <p>
     Sas vytlačil zo seba iba jednu vetu:
    </p>
    <p>
     — Lož, pusťte ma…
    </p>
    <p>
     — Ak nám dokážete svoju nevinu, nebudeme mať práva držať vás vo svojom zajatí. Myslíte,
         došiel už vlak do Nového Mesta? Divíte sa? To vás prezradzuje. Hľa, vieme, pani Hornyáková
         týmto vlakom cestovala do Pešti a prv, než by vkročila na maďarskú pôdu, bude zajatcom
         istého pána, ktorý ju potom o pol šiestej privedie.
    </p>
    <p>
     — Zrada! — zasyčal Sas a bolo mu úžasne nevoľno, keď počul, že zatknutá je i Hornyáková.
         Niesla jeho vlastnoručne písaný list a ten prezradí celé jeho zmýšľanie. Podplukovník
         nehovoril a on mal času premýšľať.
    </p>
    <p>
     — Pán podplukovník, pusťte ma na niekoľko minút domov. Dávam vám čestné slovo, že sa o
         hodinu vrátim.
    </p>
    <p>
     — Po návrate pani Hornyákovej pôjdeme k vám spolu. Síce neviem, čo spravila už polícia,
         nariadili sme o štvrtej spraviť u vás domovú prehliadku. A zaistili sme si i noviny, aby o
         afére nepísali.
    </p>
    <p>
     — Pusťte ma… dokážem… vlastne, dokážte mi najprv moju vinu. Ja o ničom neviem… Hovoríte
         o panej Hornyákovej… Odvolávam sa na kapitána Novotného, pred časom upozornil ma, že tá
         osoba je podozrivá a ja odvtedy s ňou nehovorím. Na moju česť!
    </p>
    <p>
     — Pána kapitána dám si zavolať a on iste povie zopár zaujímavých vecí. Predovšetkým
         dôležité je to, čo nájdu u Hornyákovej a u vás, s láskavým dovolením, pri domovej
         prehliadke.
    </p>
    <p>
     — Pán referent Zavrátil? Servus Pepo! Ako sa má prehliadka u Sasa? Boli ste už? Ale,
         teda úspech? Našli ste ho doma. Nie? Človeče, aby neušiel! Ha-ha! — neboj sa, je u nás.
         Príď si ho zatknúť, je uvedený na zatykači. A čo hovorila jeho pani. Chcela vás vyhodiť a
         dcéra pýtala sa na kapitána Novotného? A z Nového Mesta niet ešte nič? Zatknutá? A čo? Čo
         ti telefonoval Rojko? Bravó…! Teda o pol šiestej do videnia.
    </p>
    <p>
     — Pán plukovník, ja som nevinný a žiadam vás, aby ste ma pustili.
    </p>
    <p>
     — Pane môj, o vašej nevine rozhodovať bude súd. Predbežne sme skončili. Ráčte počkať na
         vlak od Nového Mesta.
    </p>
    <p>
     Podplukovník potom odvrátením jeho pozornosti od predmetu snažil sa zvedieť od väzňa
         niečo pozoruhodného.
    </p>
    <p>
    </p>
    <p>
     *
    </p>
    <p>
    </p>
    <p>
     Horšie sa viedlo Rojkovi. Pred budovou pohraničnej stráže zatiahol záchrannú hámovku a
         vystúpiac z vlaku, dal veliteľovi rozkaz, aby mu zosadil pani Hornyákovú.
    </p>
    <p>
     Ten, bol od špiku kostí rotmajster, človek málo vzdelaný, ale dobrý fachman, zobral od
         cestujúcich pasy a pani Hornyákovej sa hneď i pýtal:
    </p>
    <p>
     — Tak prosím, kam pak cestujete?
    </p>
    <p>
     Bola s ňou galiba, kým ju dostali z vlaku. Vo vestibule strážnice prikročil k nej Rojko
         a veľmi zdvorile ju požiadal, aby sa nehnevala, že má rozkaz dať ju prezrieť a že bude
         cestovať len nasledujúcim vlakom. Zatykač nepripomenul.
    </p>
    <p>
     Rotmajster nariadil zavolať úradníčku, aby prekutala podozrievanú, ktorá kričala a
         nadávala na neporiadky, že jej súrno a tu ju zadržujú.
    </p>
    <p>
     — Vo vlaku pred toľkou spoločnosťou nemohli sme robiť komédiu. Ja plním iba rozkaz. Ak
         sa vám stala krivda, škodu vám vynahradíme, dostanete i zadosťučinenie.
    </p>
    <p>
     — Ja nič nechcem, pusťte ma, čo som ja urobila? Chcem vedieť, čo máte so mnou?
    </p>
    <p>
     Rojko šibalsky odvetil:
    </p>
    <p>
     — Poviem vám to o niekoľko minút. Tu táto dáma, hľa, prezre vás skrz-naskrz, alebo ak
         nám sami poviete, čo máte u seba, bude to i zbytočné…
    </p>
    <p>
     — Čo by mala, nič nemám. Nedám sa prezerať, ja som nekradla, nemám u seba cudzie veci.
    </p>
    <p>
     — Nie je reč o krádeži…
    </p>
    <p>
     Táto dáma, čo ju prezerala, vošla do malej izbietky a Rojko načúval pri dverách.
    </p>
    <p>
     — Dostanete desaťtisíc korún, — ponúkla Hornyáková neznámej dáme, keď ostali dve
         osamote.
    </p>
    <p>
     Tú akiste omámila takáto suma a robila prehliadku povrchnú, takže ozaj nenašla ničoho.
         Diškréciu skryla si pod štrimflu a vyjdúc do vestibulu, vyhlásila:
    </p>
    <p>
     — Táto dáma nemá u seba ničoho, čo by sa nesmelo preniesť cez hranice.
    </p>
    <p>
     Rojka bezočivosť nespoľahlivej, podplatenej ženy rozčúlila, podíval sa jej do očí a
         srdite vyhlásil:
    </p>
    <p>
     — S vami sa porátame potom! A vy, pán rotmajster, obstarajte mi inú ženskú, lebo ja sám
         prekutám túto osobu. Predsa je to len bezočivosť! Milostivá pani, hovorím vám podobrom, —
         pokračoval miernejším tónom, — dajte mi všetko, čo máte u seba, hlavne vaše spisy, lebo
         bude zle. Nezapierajte, máte u seba písma a skrývate ich!
    </p>
    <p>
     — Nemá, — plakala odstrčená žena.
    </p>
    <p>
     — Vy mlčte, desaťtisíc korún vám dala.
    </p>
    <p>
     Vec počínala byť zaujímavou. Nakoniec rotmajstrova žena, taká „fajn osoba“, ako ju jej
         manžel pred Rojkom nazval, nemilosrdne prekutala predsedníčku spolku samaritánov a zobrala
         jej všetky spisy, pozašívané v rozličných častiach šiat. Hornyáková darmo volala o pomoc,
         darmo sa vzpriečala, tá fajná osoba, rotmajstrova žena, bola nemilosrdná.
    </p>
    <p>
     Po prehliadke Rojko vyžiadal si od stráže dvoch ľudí a prvým vlakom vrátil sa do
         Košiaroviec. Toho dňa boli zatknutí ešte traja ľudia: dvaja prevzatí policajní úradníci a
         jeden vysoký hodnostár z magistrátu.
    </p>
    <p>
     Predvolaný bol i kapitán Novotný. Vypočúvali ho. Z veliteľstva odišiel omráčený.
         Domnieval sa, že i jeho majú v podozrení, tak súdil podľa kladených mu otázok.
    </p>
    <p>
     Kráčal cestou zamyslený a premýšľal:
     <emph>
      … Ako to dokázať svetu, že mám čisté
            svedomie?…
     </emph>
    </p>
    <p>
     Nič šikovného mu nezišlo na um.
    </p>
    <p>
    </p>
   </div>
   <div type="chapter">
    <head>
     XIII
    </head>
    <p>
    </p>
    <p>
    </p>
    <p>
     Novotný spravil si súvahu. Pomiatla mu hlavu. Obliekol kabát, že pôjde do Sasov, ale
         pojal ho odpor k tejto rodine a nešiel.
    </p>
    <p>
     — Nemám tam čo hľadať, — povedal si na uspokojenie.
    </p>
    <p>
     Nervózne sa prechádzal ulicou. Potom zabočil do ulice Svätoplukovej. Šiel podať raport
         Starínovi.
    </p>
    <p>
     — Ako je? — pýtal sa uspokojený lekár. — Sadni si u mňa a rozprávaj…
    </p>
    <p>
     — Mal si pravdu, dnes zatkli už piatich, len ja som ešte na slobode. Kamarát, —
         pokračoval dojatým hlasom, — neposlúchol som ťa a dobre si mi chcel… Nehnevaj sa na mňa.
    </p>
    <p>
     Umĺkli obaja. Starín hľadal spôsob, ako utíšiť priateľa a ten sužoval sa, že chodieval
         do domu Sasovho. Potom pokračoval:
    </p>
    <p>
     — Boh mi svedok, neviem, ako som padol do toho. Čerta mi bolo treba ísť na ten sprostý
         ples… To dievča ma upútalo, chodieval som do tej pelechy špiónskej, ale nepozabudol som sa
         nikdy… Často ma obťažovali prosbami, odbíjal som ich. Prisahám ti, kamarát, som nevinný!
    </p>
    <p>
     — Prečo sa sužuješ toľko?
    </p>
    <p>
     Novotný trpko sa usmial.
    </p>
    <p>
     — Prečo? — prečo? A či ja viem. A vedomie, že som ta chodil, že som mal styky s tou
         rodinou, naplňuje ma neprekonateľnou obavou.
    </p>
    <p>
     Starín nechápal túto malomocnosť.
    </p>
    <p>
     — Budú ťa vyšetrovať, povedz pravdu a stačí.
    </p>
    <p>
     — Ľahko sa to povie. Ale či ja môžem počítať s tým, že ten oberšpión niečo nenaluhá pri
         vyšetrovaní, keď sa dozvie, že ja som odhalil aféru?
    </p>
    <p>
     — Ale, ale… Pôjdem ti za svedka.
    </p>
    <p>
     Avšak Novotný len pokrútil hlavou a v prstoch mrvil tlejúcu cigaretu. Nechápal
         skutočnosť svojej neviny a nesmierne sa bál Sasa.
    </p>
    <p>
     — Bojím sa ho, — opakoval i tri razy. — Podlý je ten človek, dnes hocičo vystane od
         neho… A neuveria našej statočnosti. A ja okrem úprimného slova nemám iných argumentov na
         svoju obranu… Čo len robiť… Čo robiť? Bože môj, keď som ťa ja neposlúchol!
    </p>
    <p>
     Doktor Starín chcel ho utíšiť.
    </p>
    <p>
     — Nefňukaj mi tu, kamarát… Škoda sa ti sužovať. Vpadol si do toho, ako mucha do horúcej
         kaše a ďakuj Bohu, že si sa nepopálil.
    </p>
    <p>
     — Ej, popálil… Pováž, škvrnu podozrenia ja už nezmyjem zo seba nikdy…
    </p>
    <p>
     Na Novotného nebolo možné pôsobiť. Starínov dom opustil rozladený, usužovaný, zdrvený.
         Roztržite chodil ospalými ulicami a pokiaľ vedel myslieť, vymýšľal plány, ako sa vymotať z
         omáčky.
    </p>
    <p>
     <emph>
      Budú ma upodozrievať… a ja neodvážim sa nikomu pozrieť do očí… Každý si povie:
            aha, československý dôstojník, ktorý pomáhal Sasovi… Ej,
     </emph>
     hútal ďalej,
     <emph>
      ako len dokázať, že mám čisté prsty! Ako?
     </emph>
    </p>
    <p>
     Bol bezradný. S omámenou hlavou šiel domov, tu zarážala ho pustota a osamelosť, rozhodol
         sa napísať list, v ktorom ešte raz vyleje svoju dušu. Nervóznou rukou písal skoro tri
         hodiny, a keď obálka ležala pred ním na stole zalepená a chystal sa prestreliť si hlavu,
         náhodou vošiel do izby jeho sluha, zbraň vyrval mu z ruky, no nešťastlivo. Ruka sa pošmykla
         a guľka vbehla do hrude.
    </p>
    <p>
     Ráno s ťažkou hlavou našiel sa v nemocnici na Ulici svätého Ignáca. Keď sa poobzeral a
         cítil, ako ho páli revolverová rana, padol do mdloby a usnul v bezvedomí. Museli ho
         kriesiť. Dve hodiny ležal tak bez seba.
    </p>
    <p>
     Otvoril oči a na posteli našiel vedľa seba sedieť Kláru. V novinách, v zvláštnom vydaní,
         čítala, čo sa stalo (ľudia ich k nim doniesli), utiekla z domu a doniesla mu kyticu kvetov.
    </p>
    <p>
     — Prečo ste prišli, Klára?
    </p>
    <p>
     Plakala, neodpovedala.
    </p>
    <p>
     — Chcel som umrieť, lebo… a nedali mi umrieť… Klára, obstarajte mi revolver, alebo
         doneste mi trochu jedu… Prečo sa to stalo tak. Neviete?
    </p>
    <p>
     — Môj otec je zatknutý…
    </p>
    <p>
     — Mrzké veci robil, veľmi mrzké.
    </p>
    <p>
     Stonal. Rukou prichytil si poranenú hruď a očami meravo sa pozeral na ubiedené dievča. V
         rozpálenej jeho hlave nevedelo sa urovnať podozrievanie.
    </p>
    <p>
     <emph>
      Také naivné stvorenie si, dieťa,
     </emph>
     myslel, hľadiac na ňu,
     <emph>
      oh, ako ťa je nehoden tvoj otec, ako som ťa i ja nehoden!
     </emph>
    </p>
    <p>
     — Klára, vášho otca budú prísne pokutovať…
    </p>
    <p>
     — Ale vás ja nedám… Otec mi vás chcel vziať a ja si vás nedám! Vlado, Vlado, však mi vy,
         no, povedzte, však mi neumriete… Ja si vás vyliečim… U vás zostanem, pokiaľ len nebudete
         zdravý. Dovoľte mi to, Vlado.
    </p>
    <p>
     Novotný bol pomätený. Síl nepriberal.
    </p>
    <p>
     Prišiel lekár a vidiac rozrušenosť chorého, poprosil Kláru, aby odišla.
    </p>
    <p>
     — Zranenie nie je príliš nebezpečné. Vyliečime ho. Len vaša prítomnosť ho znepokojila.
    </p>
    <p>
     Klára nervózne sa trhala a nijako nemohla pochopiť, aby Vlada musela opustiť.
    </p>
    <p>
     — Neodháňajte ma i vy, ja ostanem…
    </p>
    <p>
     — A vrhnete ho do hrobu. Príďte zajtra, to už iste sa bude lepšie cítiť.
    </p>
    <p>
     Nuž poslúchla a odišla domov.
    </p>
    <p>
     Bol z toho, kým prišla domov, taký chaos, že sa v ňom ani nevyznala.
    </p>
    <p>
     — Kde si bola? — pýtala sa mater odmerane.
    </p>
    <p>
     Zarazená Klára v momente si uvedomila, že nebude dobre povedať pravdu, ale ona ešte
         nevedela cigániť. Nuž, vyrozprávala, že bola u Vlada, že leží s prestrelenou hruďou v
         nemocnici a lekár povedal, že poranenie nie je vážne.
    </p>
    <p>
     — Ty si bola u toho kurilapkára, ty dcéra Sasova? A ty si bola u neho teraz, keď ti otca
         vrhol do žalára? Vieš, čo bude s tvojím otcom? Odsúdia ho…
    </p>
    <p>
     — A keď ja nemôžem byť bez neho… — stonalo zamilované dievča.
    </p>
    <p>
     Toto ešte viac nahnevalo pani Sasovú a dcéru zahriakla celkom krátko:
    </p>
    <p>
     — Čuš! Viac mi ho ani nespomeň! Alebo, choď si za ním a viac sa mi na oči neukáž! Toto
         je moje posledné slovo!
    </p>
    <p>
     Klára zaváhala. Zase mala zopár ťažkých chvíľ. S ňou dosiaľ takto nehovorili nikdy.
    </p>
    <p>
     <emph>
      Nuž vyber si,
     </emph>
     hučalo jej v ušiach,
     <emph>
      čo ti je milšie, otec
            a matka, či milý. Voliť a koho?
     </emph>
    </p>
    <p>
     Bežala do špitála na Ulici svätého Ignáca, aby sa poradila. Vlado nikdy nebol
         zlomyseľný. On jej povie, čo má urobiť.
    </p>
    <p>
     Vošla do tej chladnej špitálskej izby, našla ho samotného ležať na posteli. Čítal
         noviny, čítal o svojej samovražde a keď zbadal Kláru, potešil sa.
    </p>
    <p>
     — Ste znepokojená, Klára, čo sa vám prihodilo? Nemohol som konať ináč. Musel som dať
         zatknúť vášho otca…
    </p>
    <p>
     Mlčala.
    </p>
    <p>
     — Plačete, Klára? Bolo to nepekné, čo robil váš otecko. A zákon je pre všetkých jednaký.
    </p>
    <p>
     — Neplačem preto… Mama mi povedali, keď som prišla od vás, že alebo vás, alebo ju mám
         opustiť… Koho, povedzte, Vlado, chytro, lebo zošaliem…
    </p>
    <p>
     — Teda voliť vám kázali mať. Koho. Neviem… Klára, neviem… Vy sami sa musíte rozhodnúť…
    </p>
    <p>
     Klára Novotného silno chytila za ruku a dívala sa mu meravo do očí.
    </p>
    <p>
     — Vlado, prečo mi nepovieš, aby som zostala pri tebe a ja zostanem, lebo ťa milujem…
    </p>
    <p>
     Chcel sa zdvihnúť, aby jej mohol pery a oči vybozkať, ale bol ešte slabý. Ešte cítil
         stratu krvi. Nuž, len ruku jej bozkával, kým sa ona sama nenahla po — rozhodujúci bozk.
    </p>
    <p>
     — A nebudeš banovať, Klára, veď stratíš otca a mater.
    </p>
    <p>
     — Ale budem mať teba a my budeme spolu žiť. Bez teba u rodičov by som len mrela.
    </p>
    <p>
     Vlado po Klárinom rozhodnutí počal sa tiež lepšie cítiť a každý atóm jeho bytosti
         naplnil sa pevnou vôľou, aby sa rana na hrudi zacelila.
    </p>
    <p>
     Samovraždu by už nebol zopakoval. Mal jedinú túžbu: dostať sa von a dokázať svetu nevinu
         Kláry a nevinu svoju!
    </p>
    <p>
    </p>
   </div>
   <div type="chapter">
    <head>
     XIV
    </head>
    <p>
    </p>
    <p>
    </p>
    <p>
     Vo vlaku, ktorým cestovala pani Hornyáková, bola ešte jedna podivná osobnosť. Akýsi člen
         peštianskej polície, odetý do šiat súkromného úradníka.
    </p>
    <p>
     Poznali sa, žmurkli okom a porozumeli si.
    </p>
    <p>
     Po prekročení hraníc mali sa dať do reči.
    </p>
    <p>
     Náhle zatknutie pôsobilo naň neobyčajným dojmom a miesto do Debrecína cestoval do Pešti,
         aby hneď upovedomil o tom povolaných činiteľov.
    </p>
    <p>
     — Zle je, — hlásil svojmu šéfovi, — Hornyáková je v úzkom…
    </p>
    <p>
     — Čože?
    </p>
    <p>
     — Zatkli ju na hranici.
    </p>
    <p>
     Toto dalo pánom v Pešti podnet, aby sa o vec bližšie zaujímali a poponáhľali sa prispieť
         pomocou.
    </p>
    <p>
     Večerníky miestnych maďarských časopisov vzdor výstrahám vyšetrujúcich orgánov naširoko
         sa rozpísali o zatknutí Sasovom a jeho spoločnice a hoci vtedy bolo proti ním už dosť
         usvedčujúceho materiálu, stavali ich do pózy martýrov.
    </p>
    <p>
     Ráno o veci informovaní boli v Pešti. Našli sa horlivci, ktorí nemali inej starosti, ako
         zahorúca o všetkom zreferovať. Najbolestnejšie dotklo sa to ľudí v Ministerstve národnej
         obrany. Šéf spravodajského oddelenia nervózne chodil po svojej úradovni, vymýšľal spôsoby,
         či by azda nemohol zachrániť tieto obete, spojoval sa telefónom s vplyvnými ľuďmi a
         naposledy sám odbehol na policajný kapitanát a veliteľsky naliehal na prednostu politického
         oddelenia:
    </p>
    <p>
     — Tých dvoch musíme zachrániť… Musíme… Rozumejte mi, pane! Oni boli dušou celej našej
         akcie na Horniakoch…
    </p>
    <p>
     — Ťažko… Hľa, pozrite.
    </p>
    <p>
     Pokojná odpoveď ho rozčúlila. Roztržite siahol za podávaným listom, posielaným z
         Košiaroviec, a prečítal ho:
    </p>
    <p>
     „Situácia je ťažká. Sas mal vo svojom byte mnoho usvedčujúcich spisov, tieto polícia
         zhabala a podľa týchto možno očakávať i ďalšie odhalenie…
    </p>
    <p>
     Vyšlite šikovného človeka, ktorý by sa spisov vedel zmocniť. Ak sa to nepodarí,
         nezachránime ich.“
    </p>
    <p>
     — Canis tua mater… — hromžil nahnevaný plukovník. — Sas je vôl… Prosím, on dôležité
         spisy nechával vo svojom byte… Somár, a či to nevedel spáliť? Povedzte?
    </p>
    <p>
     — Čo poviete na list?
    </p>
    <p>
     — Máte súceho človeka?
    </p>
    <p>
     — Momentálne nie… Asi o týždeň…
    </p>
    <p>
     — Porúčam sa. Vystavte mi pas, o chvíľu pošlem poň niekoho. Dajte mi ešte telefón.
    </p>
    <p>
     — Ráčte.
    </p>
    <p>
     — Haló… Prosím Ministerstvo národnej obrany, štáb. Haló… Náčelník štábu? Prosím, hej, ja
         som to… Prosím vás, vydajte rozkaz, aby sa spravodajskí dôstojníci zišli okamžite. Prosím?
         Áno, so Sasom sú starosti. Moja úcta.
    </p>
    <p>
     Potom autom dal sa odviezť do svojej úradovne. Našiel tam už šiestich ľudí.
    </p>
    <p>
     Plukovník Gárdonyi posadil sa za stôl a vysvetľoval:
    </p>
    <p>
     — Pánovia, v Košiarovciach je zle. Včera zatkli Sasa, Hornyákovú a ešte niekoľko osôb,
         ktorých mená dosiaľ neboli zistené. U Sasa zhabali údajne veľmi dôležité spisy. My tie
         papiere musíme dostať!
    </p>
    <p>
     Dôstojníci mlčali a pozerali sa jeden na druhého.
    </p>
    <p>
     — Tak, načo som vás sem volal? Preboha, rozmýšľajte, ľudia… Akýsi kapitán ich prezradil…
         Beťár a tiež vyrástol na maďarskom chlebe… Pre kristapána, ľudia, hovorte. Ktorý z vás by
         šiel do Košiaroviec? Na polícii máme samých volov. Prosím, hovorím jasne: My tie spisy
         musíme dostať a kto nám ich donesie, dostanete, čo, — prosím, v momente dostanete rang
         plukovníka.
    </p>
    <p>
     Zvláštnou náhodou medzi spravodajských dôstojníkov dostal sa i nadporučík Pataky. Tento
         človek už vo vojne sa vyznamenával v špionáži a pre nahováranie svojich priateľov po
         prevrate nezostal doma. Páni dôstojníci povedali si, že prísahu nezrušia, bol s nimi
         solidárny a tiež šiel.
    </p>
    <p>
     — Takí ľudia, ako ste vy, Pataky, — hovorili mu, — tu majú miesto…
    </p>
    <p>
     Hej, a on tak sa chcel dostať domov, k svojim… Tam mal otca, matku, príbuzných a cítil,
         že tam má i svoju vlasť. A koľký žiaľ mu spôsobilo, keď si pomyslel, že nemá vlasti, že tu
         cudzím janičiari.
    </p>
    <p>
     Keď Gárdonyi rozprával o možnosti ísť do Košiaroviec, blyslo mu čosi v hlave, trhol
         telom a on prerušil ticho, panujúce vo veľkej a elegantnej kancelárii:
    </p>
    <p>
     — Ja by oproboval…
    </p>
    <p>
     — Chcete byť plukovníkom?
    </p>
    <p>
     Pokrútil hlavou a ostatným uľahčilo sa na srdci, lebo veru nebola po chuti taká pasca.
         Tam môžu chytiť… To nie je ísť na zajacov.
    </p>
    <p>
     — Tedy, pán nadporučík, okamžite sa prichystajte na cestu a odcestujte prvým vlakom. Vy
         ste tu jediný na dačo súci chlap. Gratulujem vám a prajem mnoho šťastia… Naprázdno sa
         nevráťte. Dajte mi fotografiu, na stanici o tretej bude vás čakať vojak s pasom.
    </p>
    <p>
     Pataky, kedysi Potocký, ešte raz uvážil, či má ísť.
    </p>
    <p>
     V noci bol v Košiarovciach. Najal si hotelovú izbu, kúpil noviny a uvelebil sa doma. V A
         Nap-e najviacej zaujala jeho pozornosť osobnosť toho dôstojníka, čo sa pokúsil o
         samovraždu.
    </p>
    <p>
     Vlado? Novotný? Bolo by to možné? Nie, ja tomu neverím… Veď ma nahováral, aby som ostal.
         A on sa bol dal na také veci?
    </p>
    <p>
     Tak zistil, že Novotný je jeho priateľom, ba spolužiakom. Ráno prvá jeho vec bola ísť do
         nemocnice a navštíviť ho.
    </p>
    <p>
     Ulica sv. Ignáca? Poznal ju. Kočom šiel ta, aby sa nemusel príliš pohybovať po uliciach.
    </p>
    <p>
     Vyspovedali sa jeden druhému a obidvom sa uľahčilo na duši.
    </p>
    <p>
     Pataky potom zamieril na vojenské veliteľstvo a prosil si výsluch u prednostu
         spravodajského oddelenia.
    </p>
    <p>
     — Vec je diskrétna, — hovoril nadporučík a podplukovník Beránek ponúknul mu stoličku.
    </p>
    <p>
     — Ráčte.
    </p>
    <p>
     — Idem k vám, hoci nemám nijakej záruky, že sa mi plán podarí, ale toto je jediná
         príležitosť. Ráčte, môj cestovný pas. A tu moja legitimácia.
    </p>
    <p>
     Podplukovník zarazene si prezrel Patakyho a bolo na ňom vidieť, že je v rozpakoch. Niečo
         podobného nečakal.
    </p>
    <p>
     — Vidím, a čo to má znamenať? — povedal roztržitým tónom.
    </p>
    <p>
     — S iným úmyslom som prišiel k vám do Košiaroviec. Konečne, môžete si to i myslieť,
         dôstojník v takom zadelení, ako som ja, nechodí po svete len špacírovať.
    </p>
    <p>
     — No?
    </p>
    <p>
     — Mal som zadovážiť spisy, čo vaša polícia zhabala pri domovej prehliadke u mestského
         radcu Sasa.
    </p>
    <p>
     — Vskutku, zaujímavé, a myslíte, že vám tie spisy dáme. Alebo si ich chcete kúpiť?
         Prišli by vám draho…
    </p>
    <p>
     — Pardon. Prvú úlohu považujem za skončenú a tešilo by ma, keby vám stačilo, čo som
         dosiaľ povedal. Mňa vyslali k vám a za to, čo mám vykonať, sľúbili mi šaržu plukovníka.
         Teda nie maličkosť. Najmä u nás, v Maďarsku…
    </p>
    <p>
     — Pane môj, ja vám nerozumiem. Čo chcete odo mňa? Ináče, dovoľte, aby som vás zadržal…
         Zavolám políciu…
    </p>
    <p>
     — Som vám k službám, no, prosím, najprv ma vypočujte.
    </p>
    <p>
     — Hovorte.
    </p>
    <p>
     — Neodsúďte ma, inakšie som nemohol konať. Darmo, keď sa ozve v človekovi duša, vtedy
         treba poslúchať, vtedy človek nemôže odoprieť. Ochotný som dať vášmu štátu satisfakciu, že
         som bol dosiaľ proti vám a nežiadam od vás nič iné, len to, dovoľte mi tu žiť… Tu som sa
         narodil, tu žijú moji rodičia… sem patrím i ja. A robte konečne so mnou, čo chcete. Svoj
         pas som vám odovzdal, vy máte i moje legitimácie, vidíte, že sa nemôžem vrátiť.
    </p>
    <p>
     Podplukovník Beránek pozorne si prečítal listiny, čo dostal od maďarského nadporučíka,
         usmieval sa a hútal si:
    </p>
    <p>
     — Báječné, báječné…
    </p>
    <p>
     — Ako mi odpoviete?
    </p>
    <p>
     — Ubezpečujem vás, urobím, čo sa dá spraviť. Odhodlaný ste na hocičo?
    </p>
    <p>
     — Áno, ale nevrátim sa.
    </p>
    <p>
     — Vedeli by ste nám ešte niečo zaujímavého povedať?
    </p>
    <p>
     — Prosím…
    </p>
    <p>
     Dlho sa zhovárali a vravu skončili po kamarátsky.
    </p>
    <p>
     — Dovoľte mi, ušetrím vás zlých hlasov z maďarskej strany. Kde bývate? Pataky udal meno
         svojho hotela.
    </p>
    <p>
     — Bon… Dnes v noci spravíme tam raziu, vás zatknú. Zaslepíme im oči. O dva dni, ručím
         vám, budete slobodný. Súhlasíte?
    </p>
    <p>
     Tak sa i stalo. Beránek vykonal svoju úlohu a súčasne poveril jedného človeka, aby
         Patakyho stopoval.
    </p>
    <p>
     Keď noviny začali písať, že v Košiarovciach zatkli maďarského dôstojníka, bolo v Pešti
         nové rozrušenie. Gárdonyi mal si vlasy vytrhať v zlosti a nebolo s ním nijakej reči.
    </p>
    <p>
     A keď mu ktosi nadhodil, či Pataky azda naschvál nenarafičil vec tak, ako sa stala,
         nariadil vydať na neho zatykač.
    </p>
    <p>
     Nadporučík Pataky pobudol dva dni vo väzení a nevodilo sa mu tam zle. Takých hostí na
         polícii všade si uctia. Keď ho vypustili, odcestoval k svojim rodičom a rozprával im o
         pomeroch v Maďarsku. Boli v dome i niektorí známi a tí tiež boli zvedaví.
    </p>
    <p>
     Hlavne sa vypytovali na akciu anglického lorda.
    </p>
    <p>
     — Ako ten človek? Či bude z toho dačo?
    </p>
    <p>
     — Nezmysel… U vás vážni ľudia tomu neveria, sprostákov sýtia demagógiou a nanucujú im
         vieru, že čonkamaďarorság dostane, čo na základe mierových zmlúv stratil.
    </p>
    <p>
     — A ako je to s tým lordom? Prečo to vlastne robí?
    </p>
    <p>
     — Prečo? Prečo. Tamtí ľudia nasilu chcú mať kráľa. Vidia, že s Habsburgovci nič sa nedá
         robiť, hľadajú šťastie inde. Lord Rothemere má zasa syna, ktorého by ta posadil… A sú v
         Maďarsku ľudia, ktorí by sa nestačili modliť, keby ich dobrý osud pripojil k
         československému štátu. Lebo každý vidí, ako sa žije u vás a ako tam…
    </p>
    <p>
     — Mnoho je i takých, — pokračoval, — ktorým by bolo len povedať, chlapci, poďte domov a
         prvým vlakom by sa vrátili…
    </p>
    <p>
     — Šli by ste naspäť? — pýtali sa ho niektorí známi.
    </p>
    <p>
     — Ani za svet… Tu vidím, čo som ja vykonal, že som vôbec šiel ta po prevrate, lebo viem
         si predstaviť, ako ste potrebovali pracovníkov… Ej, ej, hanbím sa… Vlasť sa mi rodila a ja
         som jej pri ťažkých prácach nebol na pomoci…
    </p>
    <p>
    </p>
   </div>
   <div type="chapter">
    <head>
     XV
    </head>
    <p>
    </p>
    <p>
    </p>
    <p>
     V Pešti zatknutá Sasova kompánia robila veľa starostí, lebo naše vyšetrujúce orgány mali
         plné hrsti dôkazov o vine obžalovaných.
    </p>
    <p>
     Noviny mali o čom písať a neľutovali pritisnúť perom, keď sa pretrúsilo niečo cez
         riečicu policajného tajomstva.
    </p>
    <p>
     Hlavne najnovší obyvateľ bledej budovy v Ulici sv. Ignáca sa nesmierne trápil a neraz mu
         bolo do plaču. Na posteli ležal ani klada a keď hlbšie vzdychol, zabolela ho rana. Trápila
         ho vyzvedačská aféra a týral sa otázkou, či nemá zopakovať samovraždu. Sila viery videla sa
         byť silnejšou, zaháňal pesimistické myšlienky.
    </p>
    <p>
     Prišli ho vypočuť, a on úprimne vyrozprával, čo vedel, odsudzoval každého, odsúdil Sasa,
         Hornyákovú, iba pre Kláru mal milosrdenstvo, prosil ju ušetriť.
    </p>
    <p>
     — Mňa týrajte radšej, spravte so mnou, čo chcete, to dievča je nevinné. Istý som v tom,
         o otcovej práci nevedela, nemohla vedieť. Bola by sa mi o tom zmienila. To dievča je naše!
    </p>
    <p>
     A keď po výpovedi viacerých svedkov bolo jasné, že Novotný je „čistý“, maďarské časopisy
         neľutovali „rozrajtovať si štýl“ a hanebne hájiť vinníkov na úkor nevinného dôstojníka.
    </p>
    <p>
     Pravda zvíťazila. Jednako radostne vydýchli vtedy — na tomto zakliatom území bývajúci
         Slováci, Rusíni, Rumuni, Srbi a Nemci, ktorí sa dozvedeli, že prišiel čas nového života.
    </p>
    <p>
     Rothermereovská akcia spojila Slovač a naučila ju milovať vlasť svojou oddanou, úprimnou
         láskou.
    </p>
    <p>
     V národe ozvala sa svojská hrdosť, v každom jednotlivcovi ohlásilo sa vedenie povinností
         oproti národu a vlasti a akosi bedlivejšie sa staral každý o zem, z ktorej pošiel, o národ,
         ku ktorému patrí, a o vlasť, ktorá mu prináša potechu a dobré meno v zahraničí.
    </p>
    <p>
     Len Pešti nebolo po chuti odhalenie Sasovo. A keď boli zvedeli o „nemravnom čine
         Patakyho“, ktorý ostal medzi svojimi, začali zúriť a prestali mať k ľuďom dôveru.
         Obviňovali jednotlivcov, za každým vysielali špehov a mnohí nedôverovali už ani samým sebe.
    </p>
    <p>
     Sasa žalár akosi nerozčuľoval, len ho spravil zádumčivým, tichým a pokorným.
    </p>
    <p>
     Raz do dusného prostredia v tej pošmúrnej budove kriminálnej prišla svojho otca
         navštíviť utýraná dcéra.
    </p>
    <p>
     — Vidíš, dcéra moja, čo nám vykonal ten tvoj kapitán, a ty si zmenila svoju mienku o
         ňom?
    </p>
    <p>
     — Otecko, pozri sa, on musel tak konať…
    </p>
    <p>
     — Pochabé dievča…
    </p>
    <p>
     Klára sa rozhodla rozpovedať otcovi všetko.
    </p>
    <p>
     — I mňa volali na políciu a ukazovali mi spisy, ktoré našli u teba, otecko, a, otecko…
    </p>
    <p>
     — Čo ti ukázali?
    </p>
    <p>
     — Otecko, ty si pracoval proti našej vlasti…
    </p>
    <p>
     — Naša vlasť je Maďarsko…
    </p>
    <p>
     — Ale ako? My žijeme v Československej republike.
    </p>
    <p>
     — Máš pravdu, ale už nebudeme dlho…
    </p>
    <p>
     — A ja teda ostanem tuná…
    </p>
    <p>
     — Dievča, čo to hovoríš?
    </p>
    <p>
     Neodpovedala. Videla, že by strašne ranila otca, keby mu povedala, ako sa ona rozhodla.
    </p>
    <p>
     — Otecko, v čom chybil Vlado. Prečo ho odcudzuješ, ty i mama? — pýtala sa onemelého
         otca.
    </p>
    <p>
     — Zapredal nás. Zradil ma. Chodil k nám na výzvedy a potom posadil ma sem, do tejto
         stuchnutej cely.
    </p>
    <p>
     — Otecko, prečo si ty konal také veci, čo neslobodno?
    </p>
    <p>
     — Ty tomu nerozumieš. Choď, dieťa moje, domov, sadni si ku klavíru, hraj a čakaj, kým
         prídem domov. Potom nám bude lepšie.
    </p>
    <p>
     — A ty dostaneš, otecko, dlhý žalár… A na polícii hovorili, že si to robil preto, lebo
         si chcel byť v Maďarsku ministrom. Je to pravda, otecko?
    </p>
    <p>
     Tieto slová Sasa veľmi zarazili.
    </p>
    <p>
     Hľa, on tu sedí vo väzení, vie, že mu to pripravil človek, na ktorého jeho vlastné dieťa
         povie, že je dobrý, aby ho neodsudzoval…
    </p>
    <p>
     — Otecko, až ťa pustia, však sa s Novotným udobríš?
    </p>
    <p>
     Aj Klára sa nevedela urovnať a dohodnúť so sebou, lebo otec povedal, že človek, ktorý
         jej otca vrhol do väzenia — nemôže byť dobrý.
    </p>
    <p>
     Ale ona cítila, že Novotný inak nemohol konať, a nechápala, prečo by sa teraz nemohla
         stať jeho ženou.
    </p>
    <p>
    </p>
   </div>
   <div type="chapter">
    <head>
     XVI
    </head>
    <p>
    </p>
    <p>
    </p>
    <p>
     Po niekoľkomesačnej úmornej práci policajných orgánov a vyšetrujúceho sudcu možno bolo
         napísať obžalovací spis. Súd označil deň pojednávania a sudca študoval a pripravoval sa.
         Aféra ožila i v mysliach verejnosti, noviny venovali jej zvýšenú pozornosť a ľudia
         odhadovali medzi sebou, aký trest dostanú jednotliví, v spoločnosti takto dobre zapísaní
         páni vyzvedači. Najväčšie napnutie bolo na strane súhlasiacich a súcitiacich s
         obžalovanými. Naši brali vec chladno, práve tak, ako sa brala i celá iredentistická akcia.
         Nepripisovalo sa jej nijakej vážnosti, hlavne preto nie, lebo vedelo sa, že nespokojní páni
         v Pešti donepamäti budú touto vecou mátožiť a skončia ju len, keď zbadajú niekoľko ráz, ako
         veľmi sa blamovali pred vážnym svetom.
    </p>
    <p>
     Pojednávanie určené bolo na deviatu hodinu a už o ôsmej bola plná chodba zvedavcov.
         Medzi svedkami bol i kapitán Novotný, i Klára a pani Sasová, Klára, zbadajúc Vlada, bežala
         za ním, ale mať trhla ju za rukáv a ohriakla pred všetkými okolostojacimi:
    </p>
    <p>
     — Nebudeš s ním hovoriť!
    </p>
    <p>
     Začalo sa pojednávanie. Verejnosť darmo sa snažila vniknúť do pojednávacej siene, sudca
         hneď na začiatku vyhlásil, že dnu nepustí nikoho, súd bol tajný.
    </p>
    <p>
     Za všeobecného napnutia čítal sudca obžalovací spis.
    </p>
    <p>
     Sas občas zarazene trhol telom, ostatní ani sa nepohli.
    </p>
    <p>
     Najprv vypočúvali Sasa. Stál tam pred sudcom pokorený s celou svojou úbohosťou. Vec bral
         v poslednom čase akosi ľahko a hoci si myslel, že sa z nej nevymotá bez trestu, choval sa
         indiferentne. Len mrzelo ho, že revízia hraníc tak mešká. Ormay vo Viedni ubezpečoval ho,
         že príde v jeseni. Jeseň minula, zimu trávi vo väzení a Spoločnosť národov neusiluje sa
         vyslobodiť „trpiaceho martýra svätých ideí veľkého Maďarska“.
    </p>
    <p>
     Z tvárí sudcov a ľudí, ktorých dnes videl, vycítil, že sú pokojní a nevidieť na nich,
         akoby čakali prevrat.
    </p>
    <p>
     — Obvinený ste, — začal sudca a on trhol telom, — že ste stáli na čele protištátnej
         spoločnosti, že ste v Košiarovciach organizovali vyzvedačskú spoločnosť a boli ste v styku
         so známym iredentistickým pracovníkom v Pešti Ormayom, radili ste mu, aby maďarská vláda
         nahovorila anglického lorda, aby bojoval za bývalé hranice Maďarska, posielali ste do Pešti
         list, v ktorom ste nabádali zaplaviť Slovensko letákmi, rozširujúcimi v tunajšom
         obyvateľstve rozvrat a šíriť ideu skorého návratu maďarského vojska, ďalej obvinený ste, že
         od ďalších obžalovaných zbierali ste taký materiál, ktorým mohol byť ohrozovaný štát,
         materiál tento zasielali ste do Pešti a konečne, že ste nahovárali kapitána Novotného, aby
         vám prezradzoval vojenské dôležitosti. Pri domovej prehliadke vo vašom byte nájdené boli
         potvrdzujúce listy, na základe ktorých súd sa presvedčil, že Pešť vašu akciu financovala a
         v prípade priaznivého jej konca sľubovala vám ministerské kreslo. Cítite sa byť vinným?
    </p>
    <p>
     Sas mlčal.
    </p>
    <p>
     Hľadel na široký sudcovský stôl, na listiny na ňom porozkladané, na vedúceho sudcu,
         ktorý nehnute sedel v predsedajúcom kresle, na prísediacich, na zapisovateľov a neohlásil
         sa.
    </p>
    <p>
     — Pán radca, ste obžalovaný, prečo neprehovoríte? Cítite sa byť vinným?
    </p>
    <p>
     Zaťal zuby a zadychčane zasyčal:
    </p>
    <p>
     — Zradca… zradca…
    </p>
    <p>
     — Prosím? — pýtal sa sudca, ktorý toto nepočul.
    </p>
    <p>
     — Podliak, — vykríkol Sas a hneď umĺkol, lebo si uvedomil, že sa nemal takto nešikovne
         prezradiť.
    </p>
    <p>
     — Svedok Novotný udáva, že ste ho často nahovárali, aby vám dával listiny, týkajúce sa
         vojenskej organizácie, správy o chystaných vojenských plánoch, mobilizačné poriadky a iné…
         Priznávate sa?
    </p>
    <p>
     — Nepriznávam sa k ničomu… Nie som vinný.
    </p>
    <p>
     — Priebehom vyšetrovania zistili sme, že ste boli vodcom vyzvedačskej spoločnosti…
         Priznávate sa?
    </p>
    <p>
     — Nie.
    </p>
    <p>
     — Možno, nepamätáte sa na to. Ako vás mohli teda zatknúť? Mali ste spojenie s
         peštianskymi iredentistickými pracovníkmi?
    </p>
    <p>
     — Nie… Ja, prosím, ja som mestský radca. Sas. Mňa niečím podobným obviňovať je podlé!
         Mňa každý pozná!
    </p>
    <p>
     — Dôkazy nesúhlasia s touto vašou výpoveďou. Priznávate sa k tomu listu? Písali ste ho
         vy?
    </p>
    <p>
     — Nie.
    </p>
    <p>
     — Odborný znalec, grafológ, potvrdil, že je to váš rukopis. Na to Sas nedal odpoveď.
    </p>
    <p>
     — Dovoľte, pán obžalovaný, aby som vás upozornil na vašu vlastnú výpoveď, povedanú a
         podpísanú pred vyšetrujúcim sudcom. Prosím, aby bola prečítaná výpoveď obžalovaného…
    </p>
    <p>
     — Netreba, — bránil sa proti tomu Sas, — ja viem, čo v nej stojí. Tak som hovoril, bol
         som už pomätený, všade pred tým tĺkli mi do hlavy samú špionáž, nevedel som, čo vravím…
    </p>
    <p>
     — Hovoril svedok kapitán Novotný pravdu?
    </p>
    <p>
     — Nie.
    </p>
    <p>
     — Sľubovali vám v Pešti ministerstvo za spoluprácu?
    </p>
    <p>
     — Nie.
    </p>
    <p>
     — Prijímali ste od iredentistov peniaze?
    </p>
    <p>
     — Nie.
    </p>
    <p>
     — Je to ozaj divné. Vaši spolupracovníci, spoluobžalovaní hovoria inak. A aj vy ste
         inakšie hovoril pred niekoľko týždňami…
    </p>
    <p>
     — Zradca… — syčal Sas a zatínal zubami.
    </p>
    <p>
     — Viete uviesť niečo na svoju obhajobu?
    </p>
    <p>
     — Ja som Sas. To v Košiarovciach stačí. Mňa pozná celé mesto. O mne vie každý, ako
         pracujem.
    </p>
    <p>
     — V danom prípade nestačí. Chcete ešte poznamenať niečo?
    </p>
    <p>
     — Chcem, aby ste ma oslobodili spod vymyslenej obžaloby.
    </p>
    <p>
     — A okrem toho?
    </p>
    <p>
     — Nič.
    </p>
    <p>
     Posadili ho a vypočúvali druhú obvinenú, pani Hornyákovú. Ani ona sa nepriznávala k
         tvrdeniam, označeným v obžalovacom spise.
    </p>
    <p>
     — Chceli ste podplácať pohraničné úrady…
    </p>
    <p>
     — Ja? — skríkla.
    </p>
    <p>
     — Áno, a vtedy zhabali vašich desaťtisíc korún.
    </p>
    <p>
     — Ba nie, pán sudca. Nikdy v živote som nemala toľko peňazí…
    </p>
    <p>
     Sudca pokrútil hlavou.
    </p>
    <p>
     — Iste ste ľahko prišli k nim, že sa ich bez bolesti odriekate.
    </p>
    <p>
     Po záporných a odtajujúcich odpovediach súd vypočul i ostatných obvinených. Nik z nich
         sa na nič nepamätal, nik o vyzvedačstve nevedel, a boli pojedni, ktorí odriekali sa samého
         Sasa.
    </p>
    <p>
     Najnapnutejšia bola nálada, keď do pojednávacej siene vkročil svedok — kapitán Novotný.
         Sas obrátil sa, aby ho nemusel vidieť a nervózne si búchal zavretou päsťou po kolene.
    </p>
    <p>
     Novotný bol rozvážny, na sudcove otázky odpovedal ucelene a vyznal, ako sa dozvedel o
         afére a ako ju odhalil podplukovníkovi Beránkovi, ktorému sa nechcelo ani veriť, že by bol
         vtedy hovoril pravdu.
    </p>
    <p>
     — Vypovedali ste, pán svedok, pred vyšetrujúcim sudcom, že často ste navštevovali byt
         hlavného obvineného, nezbadali ste tam nikdy niečo, no, niečo podozrivého?
    </p>
    <p>
     — Ba, pani Hornyáková robila na mňa nepriaznivý dojem, svojho času spomenul som to i
         pánu Sasovi. Jeho neupodozrieval som z ničoho, javil sa predo mnou ako veľký vlastenec.
         Niekoľko ráz chcel vojenské spisy, zavádzal ma, že ide písať vojenskú príručku.
    </p>
    <p>
     — Dali ste mu niečo?
    </p>
    <p>
     — Nedal, to by sa protivilo vojenským predpisom a hlavne môjmu vojenskému sľubu.
    </p>
    <p>
     — Dal! — skočil mu Sas do reči.
    </p>
    <p>
     — Pán sudca, vyzvite, prosím, obžalovaného, aby podobne nehovoril.
    </p>
    <p>
     Sasov advokát žiadal si slovo, keď mu ho udelili, pýtal sa Novotného, ako dokáže, že
         nedal Sasovi nijakých spisov?
    </p>
    <p>
     — Jednoducho… Budem prosiť v tom ohľade vypočuť doktora Starína, redaktora Skalku a
         dcéru obžalovaného. Keď som sa dozvedel, ako sa veci majú, bez meškania udal som všetko na
         patričnom mieste a rozpovedal všetko, čo som vedel…
    </p>
    <p>
     Závažná bola výpoveď Starínova, Skalkova a ešte niekoľkých. No najviac svedčili proti
         obvineným u Sasa zhabané spisy.
    </p>
    <p>
     Po výsluchu svedkov pojednávanie bolo prerušené a vynesenie rozsudku oznámené na druhý
         deň, kedy mali byť povedané i reči štátneho zástupcu a obhajcov obžalovaných.
    </p>
    <p>
     Bol už večer. Noviny odhadovali vinu obvinených a sľúbili priniesť po rozsudku hneď
         mimoriadne vydanie.
    </p>
    <p>
     V takejto čudnej nálade stretol sa Vlado s Klárou na korze. Stretnutie mali dohovorené.
         Do domu Sasovie nemal už prístupu.
    </p>
    <p>
     — Ocigánila som mamu, že idem ku krstnej mame. Na korze nemôžeme ostať, sú tu známi,
         každý by hľadel na nás…
    </p>
    <p>
     Nuž šli prechádzkou odľahlejšou, tichou ulicou. Nik po nej nechodil, iba oni dvaja. Pre
         celodennú vzrušenosť nevedeli, ako začať rozhovor.
    </p>
    <p>
     — Zle sa to skončí, — prehovoril konečne Vlado. — Priveľa obžaloby je navaleno na vašom
         oteckovi.
    </p>
    <p>
     Klára vreckovkou si utierala oči.
    </p>
    <p>
     — A muselo sa to stať, nebolo východiska. Musel som povedať pravdu, lebo vlasť je prvšia
         než osobné interesy.
    </p>
    <p>
     — Vlasť je prvšia, — opakovala Klára tíško a nevedela sa opanovať. V posledných dňoch
         mať ju skoro nepustila na ulicu, bola celkom pod jej dojmom a bála sa samej seba. — Vlado,
         povedzte mi, je to pravda, keď otecka odsúdia, že sa nebudem môcť ani na ulicu ukázať, lebo
         každý bude na mňa prstom ukazovať a povie: — Hľa toto je dcéra Sasova, hľa, otec tejto
         odsúdený bol pre vlastizradu a špionáž… Je to tak.
    </p>
    <p>
     — Nájdu sa i takí, Klára…
    </p>
    <p>
     — A čo povie na to svet, keď ja pôjdem za vás, Každý vie o tom, že vy ste udali môjho
         otca? Povedzte mi, prečo vás tak musím milovať? Obidvaja máme svoje sužovanie a sme akoby
         na ulicu vyhodení, medzi ľuďmi sa nemôžeme ukázať… Nikdy predtým nepoznala som lásky a vy
         ste ma naučili znať jej mučivú silu…
    </p>
    <p>
     — Ani ja som nepoznal ubíjajúcu jej moc. A dnes trpím, trpím ako vy, Klára.
    </p>
    <p>
     — A musí to tak byť?
    </p>
    <p>
     — Vari musí, neviem.
    </p>
    <p>
     Klára stála na rozhraní dvoch celkom rozličných svetov. Ona musí sa teraz rozhodnúť a
         alebo odsúdiť, alebo schváliť minulosť tak, ako ju poznala, alebo musí spraviť bodku za
         doterajšími rokmi, zanechať tradície, rodičov a domov a znova sa narodiť pre nového
         človeka, s ktorým bude musieť stvoriť svoj život, svoju budúcnosť.
    </p>
    <p>
     Takto zápasiacemu dievčaťu po dlhom váhaní povedal kapitán Novotný:
    </p>
    <p>
     — My si to musíme už raz rozhodne a určite povedať, čo čakáme jeden od druhého. Padol
         som vám do cesty, rozrušil som vás a zaviedol na inú cestu myšlienkového sveta.
    </p>
    <p>
     — Ničoho som nevedela o živote… Nezhovárali sme sa o tom nikdy. Aký je život?
    </p>
    <p>
     — Klára, — utišoval ju veľmi milým hlasom, — netýrajte sa tak. Život je taký, akým si ho
         človek urobí. Niekomu je pekný, inému mrzký. Človek sám si je kováčom osudu. Nebuďme
         slabomyseľní. Keď som ležal v špitáli, rany ma pálili, najradšej by som chcel nebyť na
         svete. A v tom ste prišli i vy. Vy dali ste vtedy určitú líniu môjmu životu. Naplnili ste
         ma silou, vierou a táto sila sa vám za to poďakovala. Ste dobrý anjel, Klára… Zaslúžite si,
         aby ste v živote nepoznali ničoho, čo ubíja. Dnes chcete, aby som vám povedal určite, či to
         tak musí byť, ako je, či človek musí trpieť, či je to dobré, že otca máte zatknutého… A ja
         nemôžem povedať nepravdu…
    </p>
    <p>
     Roztržité dievča sa teraz utíšilo a počúvalo.
    </p>
    <p>
     — Nedajte za zmýliť. Vy nijako nie ste zodpovedná za skutky vášho otca. On konal bez
         vášho vedomia a konal podľa svojho presvedčenia. Vy môžete s ním súhlasiť a máte právo
         odsúdiť jeho činnosť.
    </p>
    <p>
     Klára odniesla si chaos týchto slov domov a Vladovi sľúbila, že mu zajtra odpovie.
    </p>
    <p>
     Ale neodpovedala, lebo v noci dostala horúčku a choroba pripútala ju k posteli.
    </p>
    <p>
     Vtom vyniesli rozsudok.
    </p>
    <p>
     Sudca čítal monotónnym hlasom a obžalovaní, dusiac v sebe všetko rozrušenie, stáli
         nepohnute. Tí, ktorí už počuli svoje, opakovali si počet rokov, a ktorí mali nasledovať —
         hádali podľa vypovedaného, kladúc na vážky spravodlivosti svoju vinu a váhu trestu už
         posúdených.
    </p>
    <p>
     Čítanie rozsudku s uvádzaním dôkazov a dôvodov trvalo celých dvadsať minút.
    </p>
    <p>
     Sas svoj rozsudok prijal ľahostajne, len pri počutí „odcudzuje sa na šesť rokov žalára…“
         trhol hlavou a potom len na naliehanie advokátovo kývol, že odvoláva sa proti nemu. I
         ostatní sa odvolali.
    </p>
    <p>
     Sasova žena, keď počula rozsudok, zamdlela a keď ju prebrali, kŕčovite spínala ruky a
         prosila, aby jej pustili muža. Ona nemohla pochopiť, že by to bola skutočnosť a vedomie, že
         jej manžel miesto sľúbeného ministerského kresla dostáva šesťročný žalár, nevmestilo sa jej
         do hlavy.
    </p>
    <p>
     — On je nevinný, pusťte mi ho, pusťte mi ho, — boli jej najpádnejšie argumenty a nikým
         sa nedala presvedčiť, že ona sa mýli a súd povedal pravdu.
    </p>
    <p>
     Dcéra Klára so slzami v očiach sa dívala na mater.
    </p>
    <p>
     Táto, keď sa utíšila, povedala dcére:
    </p>
    <p>
     — Niet tu čo hľadať. Odídeme do Pešti. Tam máme známych, zastanú sa nás…
    </p>
    <p>
     O týždeň potom poberali sa. Bolo už všetko pripravené, bolo len ísť na stanicu. Klára
         pri vhodnej príležitosti povedala matke svoje rozhodnutie.
    </p>
    <p>
     — Mama, ja neodcestujem. Rozhodla som sa zostať pri Vladovi. Budem mu ženou.
    </p>
    <p>
     Matka nerobila jej nijakých výčitiek. Len sa rozplakala a utierala si zaslzené oči.
    </p>
    <p>
     — Tedy ostaň. Ja som ti už povedala svoje posledné slovo. Zradil nás on, zradila si nás
         i ty. Ostaň. Ja odídem a nikdy viac si ani nespomeniem na teba…
    </p>
    <p>
     Keď vychádzala o chvíľku z domu, Klára cítila, že sa s ňou krúti svet, cítila, že sa jej
         srdce roztrháva.
    </p>
    <p>
     Toto bolo prvé samostatné rozhodovanie v jej živote a nevedela ešte, či dakedy nebude
         banovať. V mozgu miesili sa slová matkine a krásne nádeje — do budúcnosti.
    </p>
    <p>
     A blažená bola v tomto chaose.
    </p>
    <p>
     Bežala von, do mesta, bežala k telefónu a roztržite telefonovala Novotnému, aby i on
         vedel, že jej rozhodnutie padlo, a že teraz okrem neho nemá nikoho na svete. Lebo mať ju
         nechala, vyhodila ju zo svojho srdca a otec, keď sa o tom dozvie, iste sa rozhodne
         podobne.
    </p>
   </div>
  </body>
 </tei:text>
</tei:TEI>
