<?xml version="1.0" encoding="utf-8"?>
<tei:TEI xml:id="SLK1882731" xml:lang="slo" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Búrka v zátiší : ELTeC edícia
    </tei:title>
    <tei:author ref="viaf:12321448">
     Vajanský, Svetozár Hurban (1847-1916)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <measure unit="words">
     13173
    </measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author ref="viaf:12321448">
      Vajanský, Svetozár Hurban (1847-1916)
     </tei:author>
     <tei:title>
      Búrka v zátiší
     </tei:title>
     <tei:pubPlace>
      Turčiansky Sv. Martin
     </tei:pubPlace>
     <tei:publisher/>
     <tei:date>
      1882
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc>
   <tei:langUsage>
    <tei:language ident="sk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T3"/>
   </tei:textDesc>
  </tei:profileDesc>
  <tei:revisionDesc>
   <tei:change when="2024-01-16">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Búrka v zátiší
    </tei:head>
   </tei:div>
  </tei:front>
  <tei:body>
   <tei:div type="chapter">
    <tei:head>
     I. Magister ludorum
    </tei:head>
    <tei:p>
     Suďba dedinského učiteľa býva často nasledujúca: Mladý šuhaj prejde zo žiackeho života
          zrovna do úradu. Ledva počala sa rozvíjať duša, um samostatne mysleť, prijíma ho zákutie do
          svojho lona, prikuje k rozladenému organu a katedre, nožíkmi chlapcov dopihlikovanej. Čo
          dumať, o čom premýšľať? Predbežne a predovšetkým o ženbe. Najde sa dievčatko s červenými
          lícami v strakatej sukienke… Ošumelá strecha školskej chalúpky pokrýva onedlho šťastný
          párik. Roky bežia — deti sa množia… Čím dial, tým viac rozlaďuje sa organ a zosychá duša
          organistova; stupne katedry častým stúpaním dostaly korýtka — koľko ráz musela na ne stúpiť
          noha učiteľova! Abeceda a tabula Cebetis zunovala sa staríkovi, konečne zunovalo sa mu
          všetko, a preto si ľahol do hrobu na cintoríne na večný odpočinok. Veď cestu dobre poznal —
          nejedného dedinčana odprevadil ta svojím mekotavým spevom. Rodina jeho — zkade noha, zkade
          ruka, dľa aristokratických pochopov sedliakov-autochtonov — tiahla preč z opusteného domku
          — boh zná, kam! O nedlhý čas zmizne i meno jeho z dediny, v ktorej prežil a pretrpel toľko
          rokov.
    </tei:p>
    <tei:p>
     Matej Mráz učí už desať rokov čulú mládež orechoviansku. Jeho otec, taktiež učiteľ,
          dušil sa každú sobotu, že dá syna radšej za ševca, hoci i za pastiera, len nie za učiteľa.
          Že mu skôr oči vykole, než by mu mal dať do rúk feruľu. Avšak milý Maťko zostal predsa so
          zdravými očami milým učiteľom, hoci i duša jeho túžila po „niečom vyššom“. Rozohnal sa bol
          totiž za teologiou, už sa videl na brehoch Sály, v kraji filozofie a piva! Otec umrel,
          zanechal vdovu a nezaopatrenú dcérku. Súdená feruľa neušla umnému, trochu podivínskemu
          Matejovi.
    </tei:p>
    <tei:p>
     Po smrti matkinej vydal sestru za Martina Kalinu, svojho neďaleko bývajúceho kollegu.
          Tridsaťdvaročný muž zostal razom sám. Do jeho chyže vodvoril sa skoro staro-mládenecký
          neporiadok. Tu počal pomýšľať na ženbu, tým viac, keď i cirkevníci robili časté narážky, že
          by oni veru radi pani rechtorku. Matej Mráz prehodil čez plece botanickú pušku a vybral sa
          poľom a horami do užľabinského mlyna. Ta ho poslaly tetky. Cestou nasbieral hodne brúkov a
          motýľov, pripevnil svoju korisť ihlicami o zelenkastý klobúk. V sade mlynskom stretol sa s
          buclatou Aničkou. Ona vytreštila oči, potom vypukla v zdravý, hlasitý smiech. Pán učiteľ
          mal sa dosť zručne okolo matky, širokej mlynárky. Avšak buclatá Anička o ňom ani počuť.
          „Pekný pytač!“ smiala sa. „Chrústy a pandravy jedáva!“
    </tei:p>
    <tei:p>
     Matej zanevrel na celé ženské pokolenie. Jeho um bol prijarý, aby si nevyhľadal nejaké
          zamestnanie. Prázdnota v srdci pobádala ho priľnúť k prírode. On si ju zamiloval, ako každý
          umný človek, odsúdený žiť v dedinskom zákutí. Poľovačka nezodpovedala jeho mäkkej prírode,
          nuž prišiel nevdojak na sbieranie rastlín a hmyzu. Robil to viacej z potreby srdca, než z
          vedeckých ohľadov, hoci si pekné prírodné známosti nadobudol. Vedel o každej rastlinke,
          kedy kvitne, kedy ide do semena. Nuž a táto nevinná zábava, tak úzko srastená s jeho
          citeľným srdcom, stala sa posmechom a zadovážila mu košík! Veru ho to veľmi rozhorčilo.
          Matej zahrešil (a to sa málokedy stalo), a Orechovanci zostali bez pani rechtorky. Už mu
          minulo tridsaťšesť rokov, a predsa ani raz nepomyslel, že jest na svete ženské pohlavie.
          Časom vo sne zkrsne mu postava mladého dievčaťa, ktoré vídaval ako študent na balkone v
          záhradnej ulici, keď ta chodieval s knihou v ruke. Sladká tajná túžba zahorela v ňom po
          každý raz, keď videl belieť sa široký záhradný klobúk… no to dávno, a sen je šumina a
          bublina. Naduje sa, vzplanie vo farbách a zlate — pukne a odpadne, ako špinavá kvapka. Tou
          špinavou kvapkou bola buclatá mlynárka.
    </tei:p>
    <tei:p>
     Vo svojej záhradke sedí Matej Mráz a dymí z dlhej pípy. Lipy okolo kostola sú v plnom
          kvete, tisíce a tisíce včiel bzučí v ich košatých korunách. Najväčšia z líp rozkonárila sa
          nad šindlovou strechou kostolíka, tak že ho temer zpolovice pokrýva. Štvorhranná veža kuká
          nad zelený baldachýn krásnych stromov. Matej zadumal sa, ba takmer rozsmútil. Prišly mu
          nevdojak na um pyšné dumy mladého veku: skutočnosť veľmi delila sa od oných vozdušných
          stavieb bujarej fantázie. Tajná túžba po vzletnejšom živote častejšie ožívala v ňom, azda
          práve preto, že neznal chlopôt rodinného života a zachoval sviežosť duše. Keď vedel sa
          tešiť riedkemu rodzaju trávy, šípu, maliny, prečo by nemalo živšie zatrepotať srdce jeho
          pri rozpomienke na krásne časy mládeneckých snov, z ktorých nevyplnil sa ani jeden?
    </tei:p>
    <tei:p>
     Ticho púšťal pán učiteľ belasé obláčky dymu do letného povetria. Bol to muž strednej
          postavy, živých čŕt a mal hlboké modré oči. Gaštanová brada okružovala zbarnavenú slnkom
          tvár. Ešte ani jedinej šedinky nebolo v nej badať. Chodil priamo, riedko sa smial a mal
          chýr prísneho, jestli nie mrzutého človeka. Občania ho radi videli pre jeho silný hlas a
          pekné pohrabné verše, pri ktorých „ešte len i prezpoľní plakali“.
    </tei:p>
    <tei:p>
     Popri záhrade učiteľovej pohybovala sa mladá deva, v ruke knižku, pod pažou belasý
          slnečník. Rechtorov biely pes vybehol ako šialený z vrát a oboril sa na devu, ako by ju
          chcel zjesť s knihou i slnečníkom.
    </tei:p>
    <tei:p>
     „Ideš ležať, Zahraj,“ bolo počuť silný hlas Mrázov, ktorý vytiahol pipasár z fajky a
          hrozil svojmu cerberovi. Pes utiahol sa s mrzutým kňučaním pod vráta.
    </tei:p>
    <tei:p>
     Mladá deva zavrela knihu a oprela sa o plot.
    </tei:p>
    <tei:p>
     „Dobre, že som vás našla, pán učiteľ,“ riekla veselo a roztvorila slnečník. Slnko bolo
          práve vyskočilo zpoza oblaka a hodilo svoje horúce blesky na spanilú, mladistvú tvár devy.
          „Náš klavír je dokonale rozladený… už týždeň nehrám. Prosím vás, ako dobrého majstra,
          pomôžte mi v biede. Dva klávesy vrčia, ani váš Zahraj, a tretí ide celkom na hlucho. Každý
          mesiac čakám nové sľúbené piano — ale posiaľ nič nechodí.“
    </tei:p>
    <tei:p>
     „Myslím, že ste vo mne nenašli pravého lekára. Svoj starý klavír ešte po biede naladím.
          Ale pochybujem…“
    </tei:p>
    <tei:p>
     „Prosím sans frase,“ pretrhla učiteľa devuška, jediná dcéra zemského pána
          Orechovanského, „i ja vám pomôžem. Niečo len dosiahneme. Nedávno večerom išla som s apuškom
          popod vaše obloky. Vy ste hrali na svojom starootcovskom štrngáči… kto vie také tóny
          vylúdiť z práchnivého škrychu — iste vylieči i moju truhlicu!“ Devuška sa zasmiala mladým
          srdečným smiechom a podala čez plot učiteľovi ruku. Čipkový rukáv zadržal sa na
          ratoliestkach živého plota, a biele ramienko zaskvelo sa, odrážajúc sa jarko od tuhej
          zelene. Matej nesmelo podal ruku deve, ktorá ju silno potriasla. No učiteľ nebol rád
          pozvaniu.
    </tei:p>
    <tei:p>
     „Smiať sa chcú nado mnou,“ pomyslel si Matej Mráz, a akýsi stín sadol mu na tvár. On
          vôbec veľmi rád vyhýbal domu Orechovanského, ktorého hlavná „rezidencia“ bola v
          Orechovanoch. Po prvé nesmierna pýcha a márnosť, a po druhé tupé opovrhovanie slovenskej
          reči odstrašovaly skromného, ale jemnocitného muža od domu patronátskeho. Bol sa niekdy
          učil maďarčine, avšak len biedne zbytky zostaly mu v pamäti. A maďarčina panovala výlučne u
          Orechovanských. Ešte i domových sluhov najímal pán Orechovanský na Dolnej zemi, a iba pri
          dvoch somároch, slúžiacich za hračku deťom, nechal slovenského šuhajca, akoby na posmech.
          „V mojom dome nesmie nikto hovoriť po slovensky, iba pohonič somárov,“ hovorieval často.
          Pravda, vec ináč vypálila. Deti maly rady somárov a pri nich i čiperného sluhu! A hoci i
          bola slovenčina prísne vykázaná z panského domu, všetky deti, nevynímajúc ani veselej
          Hermy, naučily sa od somárovho pohoniča lepšie slovensky, ako od brutálnych a kmínskych
          dolnozemcov maďarsky, ktorí sa veľmi husto zamieňali. Jedni utiekli z „görbe országu“,
          druhých vyhnali pre krádež a zlodejstvo. Darmo, slovenský vozduch je čistý, prenikavý a s
          ním vtiera sa všade i slovenské slovo.
    </tei:p>
    <tei:p>
     Herma Orechovanská nedávno prišla z mesta, kde ju „vychovávali“, a hoci mala 17 rokov,
          bola ešte pravým deckom. I črty jej tvári boly akési málo ustálené, málo vyvinuté.
          Milostná, belunká tvár bola čistá tabla, na ktorú mal ešte len písať život črty svoje. Celý
          svet pestrel sa pred jej veľkýma sivýma očima veselými farbami. Jej matka, rodom barónka,
          často hrešila dcéru pre rozpustila kúsky, ktorým chybela šľachtická „contenance“. V malých
          manželských nedorozumeniach často dávala cítiť svojmu manželovi vzácnosť svojho barónskeho
          pôvodu. Jestli prišli sedliaci k Orechovanskému, hneď ztratila sa z izby.
    </tei:p>
    <tei:p>
     „Flakon!“ zavolala komornej, a mrštila sa, voňajúc kolínsku vodu. „Ernö,“ hovorievala
          svojmu ďalšiemu príbuznému, Ernestovi Klennerovi, ktorý letom u Orechovanských býval, „môj
          muž sa celkom zosedliači! Na zimu musíme do mesta! Vysvetlite to Karlovi.“
    </tei:p>
    <tei:p>
     Karol Orechovanský nedal nič na všetky vysvetľovania. Malo to veľmi základnú príčinu.
          Majetok jeho ledva uniesol výdavky dedinského života. Úroky žraly vyše polovice dôchodkov —
          druhá čiastka nepostačovala na vrtochy ženine. V dome Orechovanských žila ešte tetka
          Karlova, Lydia Skalická, vdova po majorovi, ktorej počínal sa človek od poručíka. Do tejto
          rodiny volala Herma nášho učiteľa ladiť klavír; jeho to rozladilo.
    </tei:p>
    <tei:p>
     Mráz ani nesľúbil, ani neodoprel. Herma pochválila jeho záhradu, sľúbila, že príde
          obzreť jeho kvety, a išla ďalej. Vysoká jej postava zmizla za vrbinami, okolo potoka
          nasadenými.
    </tei:p>
    <tei:p>
     Medzitým sa večer sklonil na svet. Včelky už nebzučaly v lipách, zato tiahol listím
          večerný vetrík.
    </tei:p>
    <tei:p>
     „Pán rechtor! pán rechtor!“ ozval sa veselý, polodetinský krik z brány školského domu,
          „strašidlo ide.“ Bránka záhrady sa rýchlo otvorila a dnu skočilo mladé sedliacke dievča.
          Dlhé vrkoče vinuly sa jej po chrbátku. Malé bosé nôžky strojne dupkaly pieskovým
          chodníčkom. Dôverne kľakla si k Mrázovi a schovala hlávku do jeho lona. Pred bránkou stál
          mladý chasník, asi dvadsaťročný, v bielej plachte, na hlave mal tekvicu, z ktorej boly
          vybrané jadrá. Dve dierky maly predstavovať oči, podlhovastá medzierka nos. Čez oči a nos
          tekvice svietil plamienok sviečky. „Hej, dám ti ja strašidla, Janko,“ preriekol učiteľ,
          zdvíhajúc dievča. „So svetlom nerobiť pletky. A ty, Marka, maj rozum! Už si nie viacej
          školské decko!“
    </tei:p>
    <tei:p>
     Janko Olša, prekvapený prítomnosťou učiteľa, sňal rýchlo tekvicu s hlavy a, zahasiac
          sviečku, odbehol rýchlo.
    </tei:p>
    <tei:p>
     Naozaj, Marka už vyrástla zo školy. Jej otec, kostolník, pri všetkej svojej chudobe
          maznal ju, ako mohol a vedel, ba staral sa všemožne, aby sa viac naučila a menej ťažko
          robila, ako ostatná dedinská mlaď. Adam Bohunka, znamenitý kostolník orechoviansky, nebol
          prastarým občanom orechovianskym. Kostolníkom stal sa len preto, že bol krajčírom, nosil
          krátku remeselnícku kacabajku s olovenými gombíkmi, čo sa lepšie hodilo, keď chodil po
          kostole so zvonkom, alebo keď utieral kratiknôtom oltárne sviece, ako široká halienka,
          alebo ťažký kožuch.
    </tei:p>
    <tei:p>
     Pán učiteľ po šťastnom zahnaní mladého šuhaja sadol zase na lavicu, s ktorej ho bol
          vybúril neočakávaný zjav, a zatíchol. Marka obzerala kvety, kloniac sa ku každému. Ťažké
          vrkoče padaly jej do rezedy a zavlhaly rosou. „To parúťka rozmarínu; ale vonia muškátik; a
          táto panská tráva! — Bola by Jankovi za širák! Nedostane, naľakal ma.“ Tak a podobne
          klebetilo mladé dievča, skáčuc po chodníčkoch, až sa jej sukienka opálala. Na živôtku,
          vyšívanom červenou bavlnou, skvel sa rad bielych gombičiek. Krátke opliecko nezakrývalo
          barnavé ramienko. Učiteľ nevdojak pomyslel si na rameno Hermy. Bolo belšie, plnšie a
          pravidelnejšie. Načo je toto podivné porovnanie? Ako si to vysvetliť, že mu niečo takého
          skočilo do umu a drážilo obrazotvornosť?
    </tei:p>
    <tei:p>
     „Spievaj, Marka,“ riekol a položil hlavu do dlaní. Marka, celá naradovaná, preskočila
          hradu a sadla na lavičku.
    </tei:p>
    <tei:p>
     „Celkom novú novučičkú vám zaspievam, ale iba potichu,“ riekla, a o chvíľu ozývala sa
          monotónna pieseň na preddomí učiteľského domu. Bola to celá ballada o utopenej deve. Tóny
          vinuly sa z čistých mladých pŕs s tajenou silou, jasne, zvonno.
    </tei:p>
    <tei:p>
     „Ja spievam, a vy spíte,“ riekla konečne urazeným tónom. Mráz sa strhol. „Nespím, ale to
          je smutná pieseň! Kdes’ ju sobrala?“
    </tei:p>
    <tei:p>
     „Ešte je nie konec,“ rieklo dievča a počalo spievať.
    </tei:p>
    <tei:p>
     „Domov, Marka,“ zahundral učiteľ roztržite a vstal. Dievča mu chcelo pri odchode ruku
          bozkať, on nedovolil. Dlho boly jeho obloky otvorené. Vôňa líp tiahla do skromnej chyže.
          Zabudnutý, sklamaný muž nemohol dlho zaspať. Aký to bol dnes divný deň!
    </tei:p>
   </tei:div>
   <tei:div type="chapter">
    <tei:head>
     II. Ženích z mesta
    </tei:head>
    <tei:p>
     Dom Orechovanského stál za dedinou, bližšie k horám, ktoré bránily Orechovany a celý kút
            pred severným vetrom. Zprava tiahlo sa nižšie pohorie, zľava holé kopce. Iba od juhu bol
            výhľad otvorenejší: tam nachádzaly sa role a pašienky orechovianske. K hradskej mali
            Orechovanci pol druhej hodiny. Viedla k nej poľná cesta, letom prašnatá do zadusenia,
            jaseňou a jarom blatnatá, že sa kolesá po osi zarývaly. Dedina mohla sa právom pomenovať
            zátiším. Sami dedinčania boli omnoho zachovalejší, ako ich súsedia, možno i zatvrdilejší v
            predsudkoch. Celý ich styk so svetom pozostával v návšteve trhov mestečka, asi tri hodiny
            vzdialeného. I kroj ženských zachoval sa v prastarej svojej pôvodnosti. Po okolných, viac
            svetských dedinách silno rozprestranily sa mašinové čipky na ženských čepcoch, živôtky
            vyšívaly hodvábom, ba počaly nosiť „vlniaky“ na hlavách. V Orechovanoch nosily ženy na
            čepcoch doma zhotovené
     <tei:emph>
      klepané
     </tei:emph>
     okrasy, dievčence chodily s voľnými
            vlasmi a nadol spustenými vrkočmi; žlté plachtičky ešte neboly vysúdené farbistým, vlneným
            ručníkom. Medzitým, čo u okolitých sedliaček pás vystupoval vždy vyššie a vyššie k hrudi, v
            stiahnutom krátučkom živôtku, prirodzené formy tela hyzdiacom, hľadala sa prednosť a krása,
            orechovianske dievčiny a ženy nosily prirodzene dlhý živôtok, nehatiaci rozvoj hrudi.
            Podobné, veľmi podstatné rozdiely nosiva často súsedia u nás bezprostredne, práve tak, ako
            dialektické odchýlky.
    </tei:p>
    <tei:p>
     V dedine panoval starý zvyk, v panskom dome žilo sa dľa možnosti novosvetsky. Tetka
            Lydia rojčila o Itálii, Milane, novosvetský pán Orechovanský o maďarčine, jeho žena o
            zemianskych prednostiach, dvaja jej synovia, jestli prišli na pár týždňov navštíviť
            rodičov, nudili sa najmodernejšou nudou, pozdravovali sa vzájomne s
     <tei:emph>
      „čau“
     </tei:emph>
     . Starší, Ernest, bol malý úradník pri ministerstve, mladší,
            Pišta, študoval práva, oba však zdedili po matke pevné presvedčenie, že sú už od národa
            niečo lepšieho, ako iní ľudia. Ich otec bol síce fanatik, avšak predsa väzelo v ňom kus
            staro-uhorskej zemianskej bonhomie, táblabirovskej originality. Synovia zato zostali
            následkom výchovy chladnými zúrivcami; posledné pásmo, ktoré viazalo otca k otcovskej pôde,
            prervané bolo u synov haraburdáctvom nových škôl, vo vede plytkých, na cit málo alebo nič
            neúčinkujúcich. Už ako malí chlapci zanechali dom a kraj, a tak lepšie dojmy nemohly sa
            vkoreniť do ich sŕdc. Zato ich sestra viacej nassala zo sviežej prírody a pôvodnosti kraja
            a ľudu. Už ako dievča priľnula k svojej dojke a potom varovkyni s takou láskou, že starý
            Orechovanský,
     <tei:emph>
      „purifikujúc“
     </tei:emph>
     svoj dom od „buta“ slovenčiny, neodhodlal
            sa bodrú Katarínu odohnať. Pomohol si fikciou, hovoriac, že Katarína pochádza vlastne zo
            Segedína… na čo i jej maďarské priemeno
     <tei:emph>
      Kováč
     </tei:emph>
     ukazuje! Okrem toho
            potešil sa tým, že prizval k dcérke Maďarča, nechutné, vzdorovité dievčisko s bezodným
            žalúdkom, mlsné, lživé a nečisté. Avšak umné slová Katky vnikaly do duše panského decka
            hlbšie, ako žvachot cudzinčaťa.
    </tei:p>
    <tei:p>
     Front domu Orechovanského, obrátený k dedine, spočíval na štyroch bielych stĺpoch. Tam
            sa dobre sedelo večerom. Za domom bola dosť veľká záhrada s veľkým starým zapustnutým
            rybníkom. Vysoká trstina rástla po brehoch, v prostriedku na malom umelom ostrovku stála
            drevená filagoria. Čerstvý hôrsky potôčik vtekal do rybníka. Na červeno zafarbený člnok
            stál u brehu. Úzadie záhrady tvorily staré stromy, gaštany, lipy a agáty. Z celku i
            jednotlivostí bolo patrné, že si starí majetníci domu a majetku dobre vedeli a mohli
            nažívať. I široké izby, priestranné komory a pivnice boly toho dôkazom. Avšak časy sa
            menia…
    </tei:p>
    <tei:p>
     Starý Orechovanský bol veľmi namrzený. Dostal od syna-úradníka list, ktorým zničené boly
            predbežne výhľady na postup v úrade. V postscriptume pýtal nadto okrúhlu summičku peňazí, a
            to obratom pošty. Panej Orechovanskej bolo oboje veľmi prirodzené a neskormútilo ju. „Náš
            syn nemôže predsa vyžiť s osemdesiat zlatými mesačnej gáže!“ To konečne uznal i Karol,
            avšak aká pomoc! Zase požička!
    </tei:p>
    <tei:p>
     „Čo je viacej, keď i požička! Zabúdaš na blýskavé dedictvo, ktoré nás očakáva.“
    </tei:p>
    <tei:p>
     „Zajac v húšti,“ zamrmlal Karol a ovinul sa do svojho chaláta, ako by trešťalo.
    </tei:p>
    <tei:p>
     „To je iba otázka času, a veľmi krátkeho času. Brat tvoj leží už od roka, požil, požil…
            každému príde čas.“
    </tei:p>
    <tei:p>
     „Isteže, brat môj je chorý, beznádejno chorý, avšak ešte žije! Nepekne, Lujza, čakať na
            smrť, neradno stavať na ňu plány. Aké mám vlastne právo očakávať niečo? Rovnako podelil nás
            otec… Brat šiel svetom, staval domy, bol činným, pilným gazdom. Čiastka jeho vzrástla! Ja
            som zostal v otcovskom… moja sa roztopila! A vieš, že nám už toľko dal, čo robila jeho
            dedovizeň? Áno, dal nezištne! Vrátil do týchto múrov, čo bol z nich vyňal.“
    </tei:p>
    <tei:p>
     „Nuž ale veď nemá nikoho, okrem teba a tvojich detí. Aká nespravedlivosť očakávať to, čo
            právom pripadne deťom našim?“
    </tei:p>
    <tei:p>
     Karol sa akosi rozveselil. V slovách jeho manželky nebolo naozaj ničoho neprirodzeného a
            skrivodlivého. Do chyže vklátila sa Lydia s otvoreným listom v ruke.
    </tei:p>
    <tei:p>
     „List z Milana!“ volala už vo dverách. „Mio caro Milano!“
    </tei:p>
    <tei:p>
     Tetka celá oživla. Hoci mala už skoro šesťdesiatku na shrbenom chrbte, strojila sa
            vkusne, zatierala šedivé vlásky a hovorievala, že človek nestarne, jestli má len srdce
            mladé. Vrásky na belunkej, jemnej tvári pravda inšie hovorily. Vtedy si dámy ešte nedávaly
            tváre massírovať.
    </tei:p>
    <tei:p>
     „Aká si šumná, Lydia,“ žartoval Karol Orechovanský a sadol na nízky divánček.
    </tei:p>
    <tei:p>
     „Pravda, belasá farba mi pristane?“ pýtala sa s úsmevom Lydia a sadla k nemu. „Práve mi
            píše Julietta, že dala už na poštu moju novú belasú robu z italského hodvábu! Aká radosť!“
    </tei:p>
    <tei:p>
     Z bočnej izby ozvaly sa zvuky piana a klepanie kladivka. Matej Mráz prišiel ladiť klavír
            — pravda, až keď Herma trikráť poslala za ním. Na preddomí vzala ho za ruku a viedla do
            chyže. Bolo mu akosi ťažko okolo srdca.
    </tei:p>
    <tei:p>
     Tetka Lydia strčila kudrnatú hlávku medzi dvere.
    </tei:p>
    <tei:p>
     „Kto to šramotí?“ pýtala sa pani Orechovanská, melancholicky pozrúc do obloka.
    </tei:p>
    <tei:p>
     „Dedinský rechtor,“ riekla Lydia, pokrčiac nosom; „Herma stojí mu za chrbtom, iste ho
            ona dala zavolať.“
    </tei:p>
    <tei:p>
     „Zase sa jaší!“ vzdychla barónka a hodila rukou. „Herma má podivné passie! Pasáci,
            rechtori, staré dievky, to sú jej milí ľudia! Nedávno priviedla do salonu sedliacke
            dievčisko! Marka sem, Marka tam, a ukazovala jej všetky albumy a kresby. Mal bys’ jej to
            prísne zakázať!“ obrátila sa k svojmu manželovi s výčitkou.
    </tei:p>
    <tei:p>
     „A či som nezakázal? Ale kto bráni mazlenu, keď ju chce otec pokutovať? Ty i Lydia
            vrháte sa mi do ramena!“
    </tei:p>
    <tei:p>
     „Fi donc! rechtor!“ riekla Orechovanská a prešla si čez tvár bielym ručníčkom s vyšitými
            veľkými červenými sedemrožkatými korunami.
    </tei:p>
    <tei:p>
     „A vždy po slovensky drkoce,“ rozohnil sa Karol; „nedávno pozvala ma ‚apenkom‘! Aký som
            ja ‚apenko‘?“
    </tei:p>
    <tei:p>
     „Milano, mio caro Milano!“ vzdychla polohlasne Lydia.
    </tei:p>
    <tei:p>
     „Macaroni, lazaroni, salamuči,“ rozsrdený doložil Karol Orechovanský; „ty tiež inšie
            nevieš, ako svoju polentovú Itáliu! Človek tu trčí medzi samou cudzotou! Žena po nemecky,
            tetka po taliansky a dcéra dokonca po slovensky otravuje vozduch a bridí starootcovský dom!
            Učily by ste sa po maďarsky!“
    </tei:p>
    <tei:p>
     Orechovanský vyšiel, tresnúc za sebou dvermi, až sa solídne stavaný dom zatriasol. On sa
            skoro nikdy nenahneval, či išly veci dobre, či zle. Jediná myšlienka na slovenčinu vzbúrila
            v ňom žlč. Už chcel niekoľko ráz premeniť si meno na Diósfalvyho. Pohľad na začadené obrazy
            predkov odstrašil ho od toho kroku. Meno je meno, na ňom leží patina drievnosti. Okrem toho
            jeden Orechovanský vyznačil sa bol v bitke pri Moháči… Sláva historická tohoto mena sotva
            prešla by na Diósfalvyho. Tak z rodinných zemianskych ohľadov zostal pri starom mene, v
            daných príležitostiach však hovorieval, že je poľského pôvodu, hoci Orechovany neležaly v
            Poľskej. V zášti proti slovenčine súhlasila s ním jeho žena úplne, hoci menej z
            etnografických príčin, ako zo zásady nobility. K maďarčine nemala zvláštnej sympatie, no
            predsa lámala ju často len preto, že to kázala móda a moderní ľudia chválili.
    </tei:p>
    <tei:p>
     „Vďaka vám, pane učiteľ,“ riekla Herma, keď Mráz schoval kladivko do hlbokého vačku
            svojho kaputa, „a teraz pôjdeme spolu na prechádzku.“
    </tei:p>
    <tei:p>
     Matej Mráz bol by sa vyhovoril, ale nemčina, v ktorej boly slová tieto povedané, hatila
            ho, tak že vôbec málo hovoril. Herma prijala jeho mlčanlivosť za svolenie, a čo chvíľa
            stála pred ním oblečená, hotová na prechádzku.
    </tei:p>
    <tei:p>
     „Už dávno chcela som sa vás opýtať po názvoch kvetov, ktoré rastú u nás. Vy vraj poznáte
            všetky korienky a bylinky, hovorila mi Marka Bohunková. Aké je to milé dievčatko! Keby mi
            nebránili, nesmela by ani z nášho domu.“
    </tei:p>
    <tei:p>
     Pán učiteľ šiel mechanicky pri boku dievčaťa. Ani sám nezbadal, keď opustili dedinu
            smerom k pohoriu. Júnový deň skvel sa v plnej svojej kráse a farebnosti. Slnko bolo ešte
            vysoko, keď prišli k hore. Úzkym závozom kráčali strmo dohora. Dych mladej dievčiny
            zosilnel, čezeň bolo možno počuť tlkot srdca. Matej počul oboje. Na jeho tvár sadla
            červenosť mladosti; akýsi svobodný pocit ovládal starnúcim mužom.
    </tei:p>
    <tei:p>
     „Aký to bol kus, čo ste hrali nedávno večerom? Mňa okúzlil! Akási slávnostná, hymnická
            svätosť dýchala z neho. I tatuškovi sa páčil,“ preriekla deva, keď vyšli na krížne cesty.
    </tei:p>
    <tei:p>
     „Jestli sa nemýlim, hral som ,Kto za pravdu horí‘… je to stará slovenská pieseň.“
    </tei:p>
    <tei:p>
     „Slovenská?“ zadivila sa Herma a jej oči sa zväčšily. „A Marka mi ju ani raz
            nespievala!“
    </tei:p>
    <tei:p>
     „Marka jej nezná.“
    </tei:p>
    <tei:p>
     Herme nijako nešlo do hlavy, ako by ju nemala Marka znať, keď je „slovenská“. I jej bol
            pochop „slovenský“ totožný so „sedliackym“. I podumala sama v sebe: „Predsa má pravdu moja
            mať, že sú rechtori iba do kaputov navlečení sedliaci.“
    </tei:p>
    <tei:p>
     Herma odbehla, a za chvíľu priniesla hrsť kvetov a tráv. I počala sa botanická zkúška.
            Mráz ochotne vysvetľoval, prišiel takmer do ohňa. Prešli do slovenčiny, ani sami nevedeli
            ako. Z mlčanlivého učiteľa stal sa rečník. Prešiel do teorie, počal rozvinovať systémy…
            potom prišiel rad na prírodu vôbec. Umné poznámky devy viedly ho vždy ďalej a ďalej. Herma
            sadla k nemu, hľadela mu na ústa, prisvedčovala, alebo sa hádala; Matej celý omladol.
            Sladká vôňa viala z bytnosti mladej devy. V každom slove javil sa iskrenný, bezprostredný
            cit. Ona v ohni mladom položila svoju ruku na jeho plece, ako dieťa, ako opravdivé dieťa.
            Telom učiteľa prebehla sladká triaška. Dávno zabudnutý pocit preletel jeho dušou. Zmútil sa
            — zamĺkol. Pozdvihol oči — ony stretly sa s jasnými očami mladého dievčaťa. Ako milo
            svietily, aká hĺbka je v nich. Malinové polo-otvorené pery, koľko prelesti, koľko vnady! V
            črtách mladistvej tvári celá smes budúcich citov a myslí, ešte neprecítených a
            nepredumaných! To je ešte nepovedomá krása, pravý puk budúcej ruže! Nie… to je predsvit
            rodiacej sa hviezdy, vysokej, ďalekej hviezdy!
    </tei:p>
    <tei:p>
     Už počalo slnko sadať za hory, keď sa na zpiatočnej ceste blížili k dedine. Marka bežala
            oproti nim s plačom.
    </tei:p>
    <tei:p>
     „Čo ti je, Maruška?“ spýtal sa učiteľ dievčiny, ktorá nemohla prísť k slovu pre slzy.
    </tei:p>
    <tei:p>
     „Bola som v panskom dvore, kišasonka mi kázali prísť, mladý pán Ernest pohuckali na mňa
            psa! Moja nová zásterka!“ a v tom ukázala roztrhanú zásterku.
    </tei:p>
    <tei:p>
     „Azda nie naschvál?“ tešil učiteľ dievča.
    </tei:p>
    <tei:p>
     „Naschvál, naschvál!“ pretrhla ho s krikom Marka. „Však sa Janko Olša zadušil, že im to
            odplatí! Povedia mladému pánovi, kišasonka, nech sa má na pozore pred Jankom! On zúri ako
            divý, vylomil veľký kôl z plota! A on je silný!“
    </tei:p>
    <tei:p>
     „Ernest je divok,“ riekla Herma, obrátiac sa k učiteľovi. „Neplač, Marka, zásterku ti
            kúpim, a mladý pán dostane od apuška.“
    </tei:p>
    <tei:p>
     „Apuško ich sa smiali, keď som volala na ratu,“ pokračovala Marka. Veľké slzy tiekly jej
            tvárou, hoci sa tvár devy trochu vyjasnila nad sľubom. Nová zásterka má mnoho
            príťažlivosti.
    </tei:p>
    <tei:p>
     „Aby i na mňa nezahuckali psa — pôjdem rovno domov, slečna,“ riekol s ťažkou
            výslovnosťou nemčiny Mráz.
    </tei:p>
    <tei:p>
     „Čo som podlžna za ladenie klavíra?“ pýtala sa deva a vyňala z vrecka malú aksamítovú
            tobolku. Tvár učiteľa zasmútila sa. Slová devine vrhly ho nazad z ideálnych snov do horkej
            skutočnosti. Strhol klobúk, chytil Marku za ruku a ubieral sa cestou k škole.
    </tei:p>
    <tei:p>
     Prijdúc domov, nerozsvietil svetla, ale sadol v stemnelej už chyži do kúta na
            starootcovský kožený stolec. Drevené hodiny chrapľavo ťukaly na stene medzi oblokmi.
            Plechové kyvadlo za každým ťuknutím mihlo sa v pološere obloka. Starý kocúr priplichtil sa
            k svojmu pánovi, pritisol ľavý bok k jeho nohe a, vystrúc ohon dohora, vrčal prívetive.
            Jeho pán ho nepohladil po chrbte, ako obyčajne. Stará posluha učiteľova strčila hlavu medzi
            dvere a pýtala sa, čo sa bude páčiť.
    </tei:p>
    <tei:p>
     „Nič, Kata!“ melancholickým hlasom odpovedal Matej Mráz. Nabil svoju trúbku, zakresal a
            počal púšťať veľké kotúče dymu. Dymkárom vraj nechutí potme… už či mu chutilo, či nie, on
            kúril tuho, až sa celá chyžka zaoblačila. Otvoreným vrchným oblokom valil sa dym do
            večerného vzduchu.
    </tei:p>
    <tei:p>
     „Kľúč od veže!“ ozval sa sopranový hlas mendíkov v pitvore.
    </tei:p>
    <tei:p>
     Učiteľ vstal a vzal s klinca veľký vežový kľúč.
    </tei:p>
    <tei:p>
     „Čo tak neskoro?“ zamrmlal na chlapca, podávajúc mu kľúč. „Ešte sa pozabíjate na
            schodoch.“
    </tei:p>
    <tei:p>
     O chvíľu ozval sa s veže hlas večerného zvona. Dumno a šumno niesol sa z neveľkých
            oblokov vežičky, potriasal kvetom líp. Splašené netopiere vyletovaly rojmi z veže a zo
            strechových oblokov kostola. Kľukatým letom krúžily ponad lipy a strechy domov. Oblôčky
            domkov boly temné, iba z kostolníkových sliepňala iskierka. Starý Bohunka sedel nad
            modlitebnou knižkou a čítal polohlasom modlitby. Na preddomí stála Marka s Jankom Olšom.
            Dvere nechala pootvorené, aby počula otca.
    </tei:p>
    <tei:p>
     Janko jej priniesol prstenček s červeným očkom a k tomu parúťku rozmarínu. Ona ho
            vybozkávala v detinskej radosti, riekla, že ho rada, že zaňho pôjde, aby ju len smelo
            pýtal. Janko sa bál nielen mrzutého kostolníka, ale i svojich rodičov, majetných sedliakov.
            Oni tak ľahko nepristanú na chudobnú nevestu! Detinská Marka neuvažovala takýchto ťažkostí.
            Mala Janka rada od detinstva a nechápala, že by mohly povstať prekážky vydať sa za Janka.
    </tei:p>
    <tei:p>
     „Ja sa zverbujem, keď ťa nedostanem, hoci ma i vyplatili,“ hovorieval Janko. No a starý
            Olša len nedá svojmu jedinému synovi urobiť takýto zúfalý krok! Mladé dievča nebálo sa teda
            budúcnosti.
    </tei:p>
    <tei:p>
     „Marka, posteľ mi!“ zavolal Bohunka.
    </tei:p>
    <tei:p>
     Dvere chalúpky zavržďaly a dievča vošlo do izby, žmurkajúc očami, neprivyknutými k
            svetlu. Ľahký krok šuhaja zašumel pod oblokmi.
    </tei:p>
    <tei:p>
     „Zas tu bol mladý Olša!“ hneval sa kostolník. „A ty, zjašená deva, voždy s ním na
            preddomí! Hovorím ti, upusť od neho! Nebude z vás nikdy pár.“
    </tei:p>
    <tei:p>
     Marka to už neraz počula, avšak dobre poznala svojho otca. On vždy dudre, ale nikdy jej
            nič nerobí proti vôli. I tu sa poddá. Olša je šumný šuhaj a ona ho veru rada. Všetko bude
            dobre.
    </tei:p>
    <tei:p>
     Starý Bohunka ľahol spať a dlho vzdychal. Asi pred pätnástimi rokmi prišiel do
            Orechovian, boh zná zkade! Jedni hovorili, že bol dlhé roky vojakom, iní tvrdili, že slúžil
            u pánov, všetci však privlastňovali mu čosi tajnostného a veľkú zbehlosť vo svete. Vedel
            mnoho o cudzích krajoch — ba až hen za Pešťou bol. Požíval preto istú vážnosť, ktorá sa
            pojila s bázňou. Neisté podozrenie napomáhalo to, že starý kostolník dostával každoročne
            veľký list s piatimi pečaťmi, že žil dosť dobre, polo po pansky, a neposielal dcéru svoju
            na roboty preč z dediny. Iste, príčin dosť k pestrým klebetám. Jedine jeho príkladná
            nábožnosť chránila ho od podozrenia bosoráctva.
    </tei:p>
   </tei:div>
   <tei:div type="chapter">
    <tei:head>
     III. Katuša
    </tei:head>
    <tei:p>
     „A ja vás nenávidím, pane Ernest,“ počala Herma trestnú kázeň svojmu príbuznému. Jej oči
            sršaly naozaj hnevom.
    </tei:p>
    <tei:p>
     „A ja zas len tvrdím, že ťa rád, do zbláznenia rád, Herma, hoci sa túlaš s kadejakým
            čertom po poli.“
    </tei:p>
    <tei:p>
     „Náš rechtor je poctivý, umný muž, on má pred sebou svoj cieľ, a pekný cieľ.“
    </tei:p>
    <tei:p>
     „Polienka čítať a zvoniť.“
    </tei:p>
    <tei:p>
     „Vy nemáte ani len takého cieľa, pane Ernest! Či od vás človek počuje inšie, ako pletky
            a daromnice? Psa huckať na ľudí vám zakazujem. Je to barbarstvo a poukazuje na surové
            srdce!“ Herma hovorila tieto slová povýšeným hlasom. Vtedy on zvučal plno, zvonno, ako ceng
            ocele.
    </tei:p>
    <tei:p>
     Pani Orechovanská prišumela do izby, s ňou vošla vôňa parfymová. Dozvediac sa príčinu
            sporu, rozsrdila sa na dcéru.
    </tei:p>
    <tei:p>
     „Tys’ večným advokátom sedliackej sberby; mňa už viac ráz namrzel tón, v ktorom obcuješ
            s domestikmi a podobnou čeliadkou. Dnešný tvoj kúsok zaslúži trest! Do svojej izby, Herma!
            Do večera sa mi nehneš!“ Jedovitý bol hlas panej Orechovanskej.
    </tei:p>
    <tei:p>
     Herma odišla do svojej chyžky. Tam ležaly ešte včerajšie kvety. Uvädlé ich hlávky
            nevydávaly viacej vône. Herma sadla na svoj divánčik a rozplakala sa srdečným plačom.
            Matkin prísny hlas, jej tvrdosť ju rozsmútily. Zdedila síce i ona kus matkinej rozhodnosti,
            ale mala pritom mäkké srdce. Avšak celá horkosť jej duše vyliala sa na Ernesta, ktorého jej
            svet a snáď i rodičia určovali za budúceho manžela. Tam na strojnom stolíku ležaly darky od
            neho: porcellánové amoretty, farbistý vejár, album a Petöfiho básne v skvostnej červenej
            väzbe. Herma schytila všetky dary a hodila na spodok šatnice medzi staré rukavičky. Zvädlé
            kvietky vložila do pohára a postavila na toaletný stolík. Sama bola úplne spokojná s
            takouto pomstou. Utíšila sa. Keby tu bol Mráz, ako by sa mu vedela vyžalovať! Veď sa nemá
            komu ponosovať!
    </tei:p>
    <tei:p>
     „Katuša!“ zavolala konečne, otvoriac dvere.
    </tei:p>
    <tei:p>
     Stará slúžka pribehla.
    </tei:p>
    <tei:p>
     „Čo ti je, holúbok môj?“ riekla dobrá starena v čipkovanom čepci. „Veď si mi plakala,
            dušinka.“
    </tei:p>
    <tei:p>
     „Rozprávaj! Tú o Zlatovláske, rozprávaj, Katuša!“
    </tei:p>
    <tei:p>
     „Ah, ako by neplakalo, dieťa moje,“ sprasla ruky Kata, zahľadiac sa na stôl, „stračia
            nôžka v tvojom poháre! Nevieš, že stračia nôžka prináša bôľ a ľútosť? Vyhoď ju!“
    </tei:p>
    <tei:p>
     „Nie, Katuša, ja chcem bôľ, ja chcem ľútosť. Ty len rozprávaj.“
    </tei:p>
    <tei:p>
     Blesky večerného slnka zasvietily do devinho oblôčka. Katuša sadla na stolček u divána a
            počala svoju povesť. Bez prestávky vinuly sa jednoduché sady z úst starenky. Herma znala
            nazpamäť celú poviestku, ba často pomáhala Kate, keď ju pamäť opúšťala. A predsa, ako
            verne, ako súcitne počúvala starenku! Novým kúzlom zaujala ju stará báj. Srdiečko svieralo
            sa jej strachom, a plesalo radosťou nad konečným víťazstvom dobrej Zlatovlásky.
    </tei:p>
    <tei:p>
     Už bola tma, keď zašumely hodvabné šaty pred dvermi Herminej izbušky. Vstúpila jej mať.
            Katuša sa sobrala.
    </tei:p>
    <tei:p>
     Matka sadla na diván a vyňala bielu šatku. Slzy sa jej vyrútily.
    </tei:p>
    <tei:p>
     „Ty si neposlala odprosiť urazenú matku, Herma! Moje srdce krváca nad tvojím
            neposluchom! Čo znamená tvoja hlavatosť? Pováž sama, aké je to chovanie! Ako sa môžeš
            unížiť a kompromittovať náš dom. Sám Klenner je hlboko obrazený tvojím nepochopiteľným
            chovaním sa. Sedliacke dievky prichádzajú za tebou, a keď ich odoženú, ty durdíš sa a vadíš
            s rodinou. Voláš do domu dedinského rechtora, ktorý nezaslúži, aby prekročil náš prah!
            Okrem toho, že je iba rechtorom, hovorí tvoj otec, že je tajný pansláv a zradca. Či
            nenahliadaš záhubnosti svojich plebejských vrtochov?“
    </tei:p>
    <tei:p>
     „Ale, mamička, veď len nemôžem baróna nejakého zavolať, aby mi naladil klavír!“
    </tei:p>
    <tei:p>
     „Nie o tom je reč, ale o spôsobe, ako obcuješ s podobnými ľuďmi. Jean hovorí, žes’
            kostolníkovu dievku bozkala na čelo! Nuž či sa to svedčí na jedinú dcéru Orechovanského?“
            Slzy prešly, surový hnev zunel hlasom barónky.
    </tei:p>
    <tei:p>
     Herme malo srdce puknúť. Žiaľ matkin ju odzbrojil. Stala sa mäkkou a povoľnou. Vrúcne
            bozkala ruku matkinu a prosila za odpustenie, hoci si nebola povedomá zvláštnej chyby,
            okrem toho, že zarmútila matku.
    </tei:p>
    <tei:p>
     Orechovanská vstala s divána a vyviedla dcérku z izbového väzenia. Mier zavládal v dome.
            Herma popravila si vlásky a celý večer počúvala trpelive hladké reči Ernestove. Pred
            odchodom na pokoj chytil ju za ruku.
    </tei:p>
    <tei:p>
     „Mesačná je dnes noc; poď, Herma, na rybník.“
    </tei:p>
    <tei:p>
     Herma dala sa zaviesť k rybníku. Ernest skočil do člnka, podal Herme ruku. Mladí ľudia
            odsotili sa od brehu. Čln plával ticho po hladine, údery vesla kreslily rastúce kolá po
            vode. Neďaleko filagorie prestal Ernest veslovať. „Pozor, Ernest,“ bolo počuť hlas Karla
            Orechovanského, „čln sa ľahko prekotí.“
    </tei:p>
    <tei:p>
     „Nemajte starosti, báči,“ odpovedal Klenner. Jeho hlas sa triasol. Ticho pokračoval:
            „Herma, už je čas, aby sme my dvaja prišli na čisto! Tebe nenie tajnosťou, prečo prichádzam
            do toho zátišia! V divine slovenskej rastie voňavá ruža! To si ty, Herma. Rodičia moji
            chceli by ma videť ženatého: želanie ich uchádzajúceho života!“
    </tei:p>
    <tei:p>
     Klenner zamĺkol. Herme blysnul nevdojak obraz psami honenej Marky. Zimnica zatriasla
            mladým, rujným tielkom devy.
    </tei:p>
    <tei:p>
     „Nuž ale načo šíriť reči. Ja ťa zbožňujem, Herma! Z veľmesta priťahuje ma tvoj krásny
            zjav sem do pustých Orechovian! Poď so mnou do života z tejto mŕtvoty!“
    </tei:p>
    <tei:p>
     Ernest spustil sa na koleno a chytil Hermu za okrúhle ramienko. Srdce dievčaťa bilo
            tuho. Dobre síce šípila, čo chce Klenner v Orechovanoch: priame vyznanie lásky, prvé v jej
            živote, predsa ju prekvapilo. Krv vbehla jej do tvári, tepny slychové bily tuho.
    </tei:p>
    <tei:p>
     „Poďme na breh!“ vyronilo sa zo stiesnených deviných pŕs.
    </tei:p>
    <tei:p>
     „Až po tvojej odpovedi, milka moja, Herma predrahá!“ Čln narazil na schod filagorie,
            stojacej v prostred rybníka. Trstie zašumelo. Herma vyskočila z člnka, hnaná nepovedomou
            úzkosťou. Čln sa odrazil od schoda, ona zostala na schode sama.
    </tei:p>
    <tei:p>
     Vbehla do filagorie. Tam padla na kolená, položila hlávku na slamenú stolicu. Dotknutie
            ruky Ernestovej pálilo ju na ramienku. Nikdy nepocítila niečoho podobného. Vážna, otvorená
            tvár Mateja Mráza predstala razom pred jej dušou. Tuším ju vystríhajú verné, umné oči jeho!
    </tei:p>
    <tei:p>
     „Nerobže pletky,“ zavolal z loďky Ernest, ktorý medzitým prihnal čln zase k schodom.
            Akosi surovo znel v ušiach Herminých jeho hlas.
    </tei:p>
    <tei:p>
     Herma sa spamätala a vošla do člna.
    </tei:p>
    <tei:p>
     „Domov, deti,“ zavolal s brehu Karol Orechovanský, ktorému šiel už sen na viečka.
    </tei:p>
    <tei:p>
     Pár úderov vesla, a čln bol u brehu. Ernest objal Hermu okolo pása a vyzdvihol z člna na
            breh.
    </tei:p>
    <tei:p>
     Herma nespala celú noc. Ráno prišla matka so zprávou, že Ernest Klenner žiadal o jej
            ruku. Starej bolo pytačstvo Klennerovo veľmi po vôli. Manželstvo bude najlepším liekom
            plebejskej choroby. Klenner je svetským človekom, šľachticom a kavalírom. Aké tu váhanie?
    </tei:p>
    <tei:p>
     Hermu neprekvapilo svatanie matkino. A ona predsa zbledla. Jej veľké oči dostaly
            nezdravistý lesk, črty prosté a detinské zduchovnely, ako by dozrely. Do bielej podušky
            vtisla tvár, hrubé vrkoče padaly až na zem. Temným, hlbokým nárekom zavznela čistá panenská
            hruď.
    </tei:p>
    <tei:p>
     Matka si k svojmu prospechu vysvetľovala dcérin usedavý plač. Odišla, a poslala otca do
            dcérinej izby.
    </tei:p>
    <tei:p>
     „Hermuška, ženích sa ti hlási,“ riekol citne starý pán, „a niet proti nemu nijakej
            podstatnej námietky. Nuž iba tvoje svolenie čakáme s matkou! No, no, Hermínka, načo reveš,
            ako organ! Maj rozum, veď ste rodina a známi od detinstva! Načo je to prepiate
            citlivuškárstvo!“ Starý pán položil svoju ruku na hlávku dcérušky. Ona chytila otcovu ruku
            a tisla na ňu bozky.
    </tei:p>
    <tei:p>
     „Eh, načo to, Herma! Upokoj sa,“ a s tým poberal sa veľmi rýchlo von. Nebol priateľom
            sentimentálnych poryvov.
    </tei:p>
    <tei:p>
     Pred dušou devy zaľahla tma. Ona nevedela z nej východu. Neznala sama seba, neznala
            svojho srdca. Jej um nebol ešte taký skrystalizovaný a ustálený, že by bol mohol riadiť jej
            vôľu. Nemala vôle, sily chceť alebo nechceť. Vývin tela nekráča voždy zarovno s vývinom
            duše. Ernestova pytačka bola predčasná. On svetskou rukou začiahol nemilosrdne do
            panenského krážu útlych citov! Kráž devinho cítenia bol čistý, nikým nedotknutý, cudzím
            lúčom neprekrižovaný. Klennerovo nabídnutie rozrušilo razom tichý mier dievčenských snov.
            Prísnosť žitia oviala ju mrazivo.
    </tei:p>
    <tei:p>
     „Katuša,“ prihovorila sa svojej kojnej Herma, „polož mi ruku na čelo!“
    </tei:p>
    <tei:p>
     Katuša poslúchala svoju mladú veliteľku.
    </tei:p>
    <tei:p>
     „Máš studenú hlávku, pyštek môj zlatý, len očká tvoje sú nejasné! Ach, ty Bože náš! Azda
            si mala strašné sny! Ležala si nebodaj na srdcovej strane! Nepočúvaš na starú Katušu.
            Uvarím ti lipového kvetu so šalfiou a čiernym korením! Priložíš si podbielový lístok na
            čielko, holúbätko.“
    </tei:p>
    <tei:p>
     „Otvor oblok, Katuša!“
    </tei:p>
    <tei:p>
     „Bože uchovaj! Ranný vietor duje, a tys’ len v ľahunkých nedbalkách.“
    </tei:p>
    <tei:p>
     „Otvor, hovorím ti,“ riekla prísno Herma.
    </tei:p>
    <tei:p>
     „Nuž buď tvoja vôľa, duša, ale je to nie zdravo.“
    </tei:p>
    <tei:p>
     „Po obede zajdeš k pánu rechtorovi. Za rybníkom pod veľkou lipou na lavičke budem ho
            čakať. Nevrav nikomu o tom. Chcem byť s ním sama!“
    </tei:p>
    <tei:p>
     „Ako prikážeš, ako prikážeš! Pán rechtor je veru múdry pán, zná zeliny; má v skleničkách
            malé pilulky, ktorými už mnohých vyliečil. Brožikova Zuza mala záškrt, len-len umreť! Pán
            rechtor dal jej piluliek, a za tri dni vyzdravela! A teba čo bolí, anjel môj? V boku ťa
            pichá?“
    </tei:p>
    <tei:p>
     „Nevrav toľko, Katuša, hlava ma pobolieva. Vyplň moju prosbu a neklebeť.“
    </tei:p>
    <tei:p>
     „Mlčať chcem, ako hrob! Kdeže bych ja klebetila? Ja som sprostá stará žena.“
    </tei:p>
    <tei:p>
     „Chcem byť sama, Kata,“ riekla konečne Herma a pokryla tvár rukami. Starenka vyšla, za
            dverami pokrútila povážne starou hlavou. Potom položila ucho k dverám.
    </tei:p>
    <tei:p>
     V izbe bolo ticho. Starena, úprimne oddaná svojej veliteľke, rozsmútila sa nad jej
            neobyčajným stavom. Ešte ju nikdy nevidela takú rozčulenú. V kuchyni počala variť svoje
            zelinky, pravda tajne. Keď bol liek hotový, urobila nad hrnčekom znamenie kríža a pomodlila
            sa Otčenáš.
    </tei:p>
   </tei:div>
   <tei:div type="chapter">
    <tei:head>
     IV. Zlý smiech
    </tei:head>
    <tei:p>
     Matej Mráz mal už veľmi málo detí v škole: čiastka ich pásla husi, druhá, priťahovaná k
            poľným prácam, hodila šlabikáre a čítanky za rošt. Len niektorí „zákonníci“ zostali a hŕba
            malinkých, nosiaca „kohútov“ na drevených doštičkách.
    </tei:p>
    <tei:p>
     Pán rechtor stál pri tabuli a písal mokrastou kriedou veľké litery. Deti šumely, ako
            listie osiky. Jedno čítalo spevavým hlasom a pravidelnými štyrtaktovými prestávkami, bez
            ohľadu na ukončenie slov, druhé combáľalo nohami, tretie páslo lelky. Malé dievčatko
            rozbilo si brydlicovú tabulku a počalo žalostne plakať. Ledva ho uskrovnil pán rechtor, tu
            ozvalo sa čvirikanie vrabca! Celá škola sa ohliadla. Nastrašený Miško, v povedomí svojho
            hriechu, trhol pravou rukou, ktorú držal v kapse, a mladý vrabec vyletel z jeho vačku,
            búšil zobáčkom do obloka. Veselý smiech ozval sa chyžou; sám Mráz musel sa uškeriť pod
            bajúz nad trápne zostrašenou tvárou Miškovou. Vrabca vyhnali, nasledovalo nie veľmi prísne
            šticovanie. Pravota sa teda dobre skončila. Zanedlho rozpustil pán učiteľ školu. Deti sa
            vyrojily — najprv chlapci… potom dievčatá. Na hnoji počaly sa pasy.
    </tei:p>
    <tei:p>
     „Domov!“ zavolal prísne učiteľ. Chlpčiaci sa chlapci prestali sa ruvať a utekali dolu
            kopcom.
    </tei:p>
    <tei:p>
     Tu zastala Katuša Mráza a vykonala svoje posolstvo. Nemo počúval široké reči stareny, a
            rozsmútil sa.
    </tei:p>
    <tei:p>
     „Kamže ma to ženie nevyzpytateľná náhoda? Nevdojak vťahuje ma do krážov cudzích,“ dumal
            v svojej chyži. Nemal pokoja dnu, vyšiel do záhrady. Veselo štebotaly lastovičky,
            priletujúc k početným hniezdam pod školskou strechou nalepeným. Malé holoplúštence
            vystrkovaly svoje žlté zobáčiky z otvorov. Keď sa blížil pán otec alebo matka, počaly živo
            pišťať a otváraly zobáky, ako najširšie možno.
    </tei:p>
    <tei:p>
     „Nie, nedám sa druhý raz nahovoriť; dobre viem, ako smýšľajú o mne v panskom dome. Akú
            radu potrebuje odo mňa milostivá slečna? Veď nenie sirota, má radcov dosť. Za chrbtom
            rodičov hovoriť s ňou? Aký je v tom smysel? Nie!“ Učiteľ vyliezol rebríkom na pôdu, kde
            sušily sa jeho bylinky. Počal ich pilne obzerať, prekladať do sviežich papierov. O chvíľu
            počul šum na streche, tichý dážď pustil sa s neba a čľapotal na suchý šindol.
    </tei:p>
    <tei:p>
     Mrázovi odľahlo okolo srdca! „Hľa, ved prší.“ A predsa ho čosi zamrzelo. Práca mu nešla
            hladko, ba zlomil vzácny kvietok, o ktorom myslel, že ho prvý opíše. Cibuľkový korienok
            padol medzi odhodky, v šere pôdy nemohol ho nájsť. „To je mrzutý deň,“ podumal.
    </tei:p>
    <tei:p>
     Poštový posol doniesol do Orechovanských dôležitý list, ktorý pobúril celú rodinu. Aurel
            písal z Pešti o „neočakávanej“ smrti drahého strýca Jána. Pani Orechovanská sadla na foteľ
            a zakryla tvár ručníkom. Karol zasmútil v prvé chvíle, hoci stál s bratom i v dosť
            napnutých pomeroch. Lydia prevrátila oči, usilovala sa zaplakať, čo sa jej nepodarilo.
            Vydala zo seba iba akési mňaukanie. Karol čítal po krátkom oddychu, venovanom ustrnutiu:
            „Strýc zanechal po sebe záveť, ktorá je složená u súdu, a má byť vyhlásená v tvojej
            prítomnosti, apuško, lebo sa ťa týka blízko, ako stojí napísané na obálke. Priatelia
            strýcovi tvrdia, že je pozostalosť veľmi valná. V Horvatsku má strýc pekné nemovitosti,
            okrem toho v banke okrúhlu summu v hotovosti. Ako vieš, mňa nenosil na srdci, preto som sa
            mu ani nenatískal. Pohrabné záležitosti obstarávam so starou jeho gazdinou, ktorej hľadím
            prísne na prsty.“
    </tei:p>
    <tei:p>
     Nuž tak bola smútočná zpráva dokonale osolená veselými výhľadmi na mastné dedictvo. Z
            plytkej duše Karlovej skoro uletel smútok… pomery jeho počínaly byť veľmi tesné. Lydia mala
            nádej na nejaký legát — pani Orechovanská ledva mohla utajiť radosť. Jána, švagra svojho,
            nemala rada, ba skoro ho nenávidela, hoci ho riedko vídavala. Bol pre ňu prirovný, reálny
            človek, a hovorieval pravdu bratovi, cele rozplynutému pod vlivom svojej ženy.
    </tei:p>
    <tei:p>
     „Chudák švagor,“ vzdychla pani Orechovanská, „tak o samote musel umierať.“
    </tei:p>
    <tei:p>
     „On bol samá dobrota,“ tvrdila Lydia a fňukla.
    </tei:p>
    <tei:p>
     „A sporil pre svoju rodinu! Šlechetný muž.“
    </tei:p>
    <tei:p>
     „Vrátil mi už pred rokmi do posledného krajciara, čo som mu bol vyplatil z otcovského.
            Ba nad to! Môžem povedať, že nás on zachránil pred neprajnosťou ťažkých časov!“
    </tei:p>
    <tei:p>
     Ernest Klenner bežal k Herme, aby jej „mit möglichster Schonung“ oznámil smútočný pád.
            Ona nepoznala svojho strýca, čítavala časom jeho listy a cítila k nemu sympatiu. Zaplakala
            srdečne: to bol jediný úprimný, bezohľadný smútok za nebohým starým mládencom. V tvári
            smútočného posla vibrovala podkožná radosť. Herma ju videla. Ba odkiaľ vzal sa u nej takýto
            ostrozrak? Processy duše ľudskej sú prekvapujúce, nepochopiteľné. Býva, že sa razom vyvinie
            v nás spôsobnosť, o ktorej sme ani neslýchali. Herma, dojatá zprávou, zmäkla akosi oproti
            Ernestovi. Dlho počúvala nemo jeho výlevy srdca. Uisťoval ju o svojej veľkej láske. Slovám
            jeho nebolo príčiny neveriť. Zachádzaval k nim, nebohatým, utiahnutým, a nebol celkom
            prázdny človek. Fanatizm namyslenej národnosti — jeho otec bol čistým Bavorákom — pravda,
            skarikiroval ho pred očami jasno a prirodzene cítiacej devy. Konečne tú chybu mali všetci,
            s ktorými ona obcovala. Všade hľadela naškrobená neprirodzenosť a titvorenie sa. Priama,
            normálne vyvinutá duša nemôže nespozorovať smiešnych strán odnárodnenej spoločnosti. Nadto
            Herma mala nešťastie — iste veľké pre dievča… jej matka bola obrazcom stavovských chýb a
            neprirodzeností. Herma mnoho ráz bojovala sama so sebou, aby odstránila od obrazu svojej
            matky škrekľavé farby… darmo, ony predsa prerážaly a vlívaly na detinský cit. Odrodilstvo
            je hrozný hriech. Má hlboko nemravné následky. I sväté pocity detinskej lásky alteruje, ba
            ničí. Mladú, dobrú dušu hádže v boj, v protivy, v bôle nekonečné. Odrodilstvo je u nás
            spoločenskou nemocou. Každá nemoc vlíva škodlive na organizmy, hoci i neboly priamo ňou
            zachvátené.
    </tei:p>
    <tei:p>
     Herma našla matku i starú tetku v smútočných šatách. Tak rýchlo chcely ukázať aspoň
            zovnútorne svoj žiaľ. Človek často ohlušuje svoje svedomie povrchnými formami.
    </tei:p>
    <tei:p>
     Karol Orechovanský kázal priahať. K nočnému vlaku mohol doraziť na stanicu. Vyprevádzali
            ho s veľkými ceremoniami.
    </tei:p>
    <tei:p>
     Dáždik prestal kropiť. Sviežosťou dýchal sad, z líp viala tuhá vôňa. Herma kráčala popri
            rybníku v starý zapustnutý park. Tak žiadalo sa jej pozreť učiteľovi v čestnú, otvorenú
            tvár. Ku komu mala sa utiekať so svojím plným, úzkostlivým srdcom? Azda k tetke, ktorá
            neznala iba kupony, spomienky na vojenské bludárenie a trochu lombardskej taliančiny? Či k
            matke, ktorá bola taká studená? Stará Katuša bola prijednoduchá a obmedzená, a všetko
            chcela hojiť bylinkami. Pre duševné bôle niet zeliniek.
    </tei:p>
    <tei:p>
     Pohľad na filagoriu vohnal deve krv do tvári. Včera dodal večer divnej scéne istý pôvab:
            teraz trčala polo porúchaná búdka tak triezvo zo zelenej trstiny. Na rybníku praly sa hlúpe
            husi, hlavy strkaly do vody, a zas naháňaly sa s gagotom a škrekotom. Šedá hus chytila
            zobákom bielu za vrch hlavy, chytená zaškrečala a veslovala napred. Deva zrýchlila kroky.
            Starý park stál v tichom majestáte, osviežený dáždikom. Časom potriasol košatý gaštan
            ratolesťou: veľké kvapky spŕchly s nej a jedna dobročinná kvapôčka sošumela na hlávku
            devinu. Milo chladila rozpálenú hlavičku.
    </tei:p>
    <tei:p>
     Matejko náš, pevne odhodlaný neprísť na pozyv mladej devy, ani sám nevedel, keď zamkol
            za sebou dom, preložil na záhradných dvierkach kľuku a octnul sa za dedinou. Nie do parku,
            božechráň, iba na svoju ďatelinu šiel sa pozreť. Kto môže zato, že sa ona nachádzala
            neďaleko panského parku? To je číra, čistá náhoda.
    </tei:p>
    <tei:p>
     Sviežo prestierala sa pred okom učiteľa ďatelinová niva. Červené kvety boly ešte orosené
            nedávnym dažďom, ale včelky nebály sa, že si zarosia krýdelká, už sa boly rozpŕchly po
            kvetoch. Tuším ďatelinové kvety prieča sa ich laskaniam! Veď sa každý potriasa a uhýba, keď
            naň sadne medonosný hosť. Ba niektorý i strasie včelu, ona hnevno zabzučí, otočí sa na
            chrbátku a s novou horlivosťou oddá sa do sladkej, voňavej korunky. Pod mumlavým čmelákom
            sa biedny kvet celý zohne! Je to pravý odroň medzi kvetovými mlsiakmi. V niektorých krajoch
            volajú ho medveďom, a to dosť vtipne.
    </tei:p>
    <tei:p>
     Dlho hľadel učiteľ na svoju roľu a hru letáčkov. Prepelica tĺkla v súsednom jačmeni,
            kŕdle vrabcov preletovaly s tŕnia na tŕnie s plebejským škrekom.
    </tei:p>
    <tei:p>
     „No, ale pozreť mi svobodno k parku,“ podumal učiteľ. Práve blížila sa Herma k veľkej
            košatej lipe. Pod ňou stála na okrúhlom stĺpe poškodená soška anjelika či amoretta z
            pieskovca dosť hrubo kresaná. Pravé líce buclatej tvári odlúpilo sa, ba i nohu amputoval mu
            nejaký šibal. Pri soche stála kamenná lavička.
    </tei:p>
    <tei:p>
     Strach pojal dobrého mentora orechovianskej mládeže. Už banoval svoj priestupok… skrčil
            sa a tiahol, ako by ho boli na jabĺčkach dolapili. Neskoro! Herma ho spozorovala a
            prívetive zavolala naňho.
    </tei:p>
    <tei:p>
     Nuž tu stál pod lipou, u kamennej lavičky! Ako smiešno, ako hlúpo! Veď je to formálne
            randevú! Čoho nedopustil sa v ohnivej mladosti, zakváčilo ho v pokročilom veku! Darmo,
            nikto beztrestne nevyhne sa bláznivým kúskom. Sú ony súdené človeku; kto si ich prvej
            vybaví, má na starosť pokoj.
    </tei:p>
    <tei:p>
     Ach, veď on prišiel na rozkaz! Možno, že zas rozladil sa klavír? Rozladily sa, rozladily
            struny, no nie struny starej hromotruhlice, ale struny srdca!
    </tei:p>
    <tei:p>
     Tvár Mrázova obživnutá bola vnútorným rozochvením. Pred ním stála deva v bohatej kráse,
            s plamenným zrakom, so stopami duševného boja na tvári. Smelosť otužila jeho bojazlivé,
            zabudnuté srdce. On nesklonil hlavy, ale pozrel jej priamo, otvorene do tvári. Azda prvý
            raz v živote pozrel tak na ženskú. Srdce v ňom zamrelo, zatriaslo sa mocne.
    </tei:p>
    <tei:p>
     Strhol klobúk. Jasné, oblé čelo muža odrážalo sa od zeleného úzadia. Herma chytila ho za
            ruku a posadila na lavičku. Hojný prúd sĺz vyhrknul jej z očú. Boly to divné slzy: ony
            rútily sa voľne, ani tvár devy sa nestiahla, ani nepremenila. Herma počala svoju spoveď
            duseným hlasom; čím dial vravela, tým zvonnejším stával sa jej hlas. Slová prúdily sa z
            hĺbky pŕs, zvučaly, chvely sa, ako brink oceľovej struny. Prvý raz v živote vyrozprávala
            deva celý svoj dlho potláčaný vnútorný stav. Do korán otvorila srdce svoje pred mužom, ku
            ktorému mala úplnú dôveru, azda preto, že bol úplným človekom, bez umelých farieb, bez
            náličnice, bez pretvárky.
    </tei:p>
    <tei:p>
     „A teraz je na vás rad,“ doložila konečne, snížiac hlas. „Ja zatíchnem, abych počula
            vašu mienku, vašu radu. Ako ľahko mi je už teraz okolo srdca, pán rechtor, ako bych bola
            striasla s duše ťažký hriech.“
    </tei:p>
    <tei:p>
     Devino
     <tei:emph>
      „pán rechtor“
     </tei:emph>
     nemilo zazvučalo v duši Mrázovej.
    </tei:p>
    <tei:p>
     „Azda sa vám budem zdať dotieravou so svojou smiešnou historiou, ktorá sa vás nič
            netýka. Avšak či vám môže byť nemilé udeliť dobrodenie opustenej, divokej dievčine? Veď
            vaším povolaním je tešiť, radiť, vychovávať. Čo mlčíte? Obrazila som vás? Stala som sa
            nudnou, detinskou? Čo kloníte hlavu?“
    </tei:p>
    <tei:p>
     Mráz naozaj sklonil hlavu a mlčal. Um jeho bol ochromený, len srdce bilo. Temný, pálčivý
            bôľ obtiahol vnútornosti muža, ťažko mu bolo dýchať. Prešiel si čelo rukou. Omamujúca
            sladkosť viala z devy, jej dôverné slová účinkovaly na mäkkú dušu Maťka, ako tuhé víno. A
            zase položila rúčku, sviežu, mäkkú rúčku, na jeho plece, tak nevinne, tak detinne. Jej
            pera, plná, ružová, pootvorila sa v očakávaní. Koľko nehy, túžobnej, omamujúcej krásy bolo
            na jahodovej, sladkej pere krásneho dievčaťa!
    </tei:p>
    <tei:p>
     „Čo vám je?“ spýtala sa Herma, nakloniac sa k nemu; jej vrelý dych ľahko dotýkal sa jeho
            tvári.
    </tei:p>
    <tei:p>
     „Ja som dávno mŕtvy muž,“ riekol pološeptom Mráz a striasol sa zimnične. Rúčka Hermy
            klesla na lávku s jeho pleca.
    </tei:p>
    <tei:p>
     Otriezvenie hlásilo sa v deve. Razom pozdalo sa jej, že nachádza sa v podivnom, ak nie
            smiešnom položení. „Dala som sa zachvátiť,“ blyslo jej v hlávke. „Načo takéto poryvy?“
    </tei:p>
    <tei:p>
     Mráz bol bledý, a bledosťou zostarla jeho tvár. Vrásky povstaly na jeho čele.
    </tei:p>
    <tei:p>
     Herma vstala pružne s lavičky. Tajná úzkosť opanovala jej srdce. Pozrela ešte raz na
            učiteľa. Aký zničený, bezvládny, ba skoro by sa jej bolo pozdalo, odurený sedí na lavičke.
            Zelenkastý, staromódny kabát, čierny ručník na hrdle — všetko také nekaľavné,
            starootcovské. Divná, predtým nemožná myšlienka blysla hlavou dievčaťa. Niekoľko hodín
            poučilo ju o mnohom, predtým netušenom. Zakiaľ svietil um z rečí muža, vinula sa k nemu
            divným roztúžením. Teraz, keď ho zvala na pomoc v labyrinte citov — sám sa zaplietol do
            kľukatej chodby a sám by potreboval rady a pomoci. Čo tu robiť? Či ľutovať, či sa smiať?
            Niekedy preletí nad hlavou človeka dämon. Tuším, zavialy jeho krýdla nad hlavou Hermy.
            Zasmiala sa.
    </tei:p>
   </tei:div>
   <tei:div type="chapter">
    <tei:head>
     V. Sklamanie
    </tei:head>
    <tei:p>
     Matej Mráz nevedel, čo sa okolo neho robí, akýsi hmlistý chaos povstal zôkol-vôkol.
            Vietor podul, listie lipy zašumelo — čez šum lipy počul jasný smiech. Či jesto smiech,
            ktorý umŕtvuje?
    </tei:p>
    <tei:p>
     Prešlo osem dní. U Orechovanských očakávali domového pána. Pani Orechovanská vyhľadala
            podobizeň nebohého švagra, ovinula ju nezábudkami a zavesila na stolík svojho manžela.
            Tetka Lydia sadla na talianskeho pegaza a spustila sonett na smrť
     <tei:emph>
      „muža zaznaného svetom“
     </tei:emph>
     . Sonett hemžil sa zásluhami, o ktorých sa nebohému ani nesnívalo.
            Ernest robil časté návštevy po okolí, predčitoval Herme hlúpy nemecký román, plný lunného
            svitu, lásky medzi chudobným šuhajom a bohatou dedičkou a podobných trivialít. Herma
            počúvala trpelive, pri čítaní tak voľne mohla oddať sa svojim dumám. Jej bolo celkom
            ľahostajné, či sa chudákovi dostane bohatá dedička a či tak alebo onak svietila luna.
    </tei:p>
    <tei:p>
     Školské stavanie spustlo. Ostatní žiaci rozbehli sa… veď bolo po exámene. Prišiel bol
            totiž dekan a odbavil ho nakrátko.
    </tei:p>
    <tei:p>
     „Čože je s naším učiteľom?“ pýtal sa dekan miestneho farára na ceste z kostola. „Veď
            zbiednel a zostarnul povážne.“
    </tei:p>
    <tei:p>
     „Melancholicus, rogo humillime pán brat,“ odpovedal starec a zašnupal zo striebornej
            tabaterky.
    </tei:p>
    <tei:p>
     Tak premenila sa škola skoro na komoru učiteľovej gazdinej. Na laviciach stály korytá a
            všakové hrnce. Katedra ovešaná bola starými hábami.
    </tei:p>
    <tei:p>
     Pán učiteľ ľahol hneď po zkúške do postele. Zima lomcovala celým jeho telom, hoci bola
            vonku neznesiteľná horúčosť. Sotva sa o tom dozvedela Marka, pribehla k svojmu „pánu
            rechtorovi“; so slzami v jasných očiach pýtala sa ho, čo ho bolí, čo mu je.
    </tei:p>
    <tei:p>
     „Nič zvláštneho, Marka, veď to prejde,“ drkotal Matej Mráz a kryl sa po bradu pod
            paplon. Marka nasnášala perín, varila kozičkové thé a vôbec pomáhala hlúpej starenke, ktorá
            vedela ledva zdravého obslúžiť. K večeru bolo učiteľovi ešte horšie. Tvár mu plála
            plameňom.
    </tei:p>
    <tei:p>
     „Aby ste nazaspali!“ prikazovala Marka starej Kate. „Včasne ráno prijdem.“
    </tei:p>
    <tei:p>
     Starenka doniesla si kúžeľ a vreteno. Jedno rameno praslice prisadla a počala priasť.
    </tei:p>
    <tei:p>
     Pred očami učiteľovými počaly sa robiť koncentrické kolá, hneď úžily sa, hneď
            rozťahovaly do nesmiernej velikosti. Izba kolimbala sa, jako búrou zmietaná loď. Už-už sa
            prevracala.
    </tei:p>
    <tei:p>
     Mráz sa chytil peľasti a sadol. Kol neho šero. Mesiac zaoblačený vrhal slabé svetlo
            oblokom. Tichý chrapot stareny ozýval sa z kúta.
    </tei:p>
    <tei:p>
     „Sám, sám,“ podumal Mráz, a srdce mu malo puknúť žiaľom. Ešte nikdy nepocítil celej,
            horkej ťažoby opustenosti. Uzavrel, že ráno pošle po Kalinovú, svoju sestru.
    </tei:p>
    <tei:p>
     Hlava sa mu stala svobodnejšou, fantazmy zmizly, ale zato cítil v duši hlboký bôľ.
            Nežná, potlačená vo vývine duša rozvila sa razom, rozšírila, vylietla z nízkosti… a v tom
            ohlušená, zadlávená klesla v hrobový smútok. Príroda jeho, prístupná silným citným
            potraseniam, vkolísaná bola okolnosťami v mier a unylosť… ona, tak rieknuc, nevykvasila sa
            náležite. Hovoria, že v rozvalinách Herkulanuma našli mladé víno, hermeticky zatvorené.
            Ostalo muštom až do odkrytia; až na boží deň vynesené počalo sa kvasiť. Dušu učiteľovu
            vyniesly na boží deň krásne oči devy, jej plné jahodové pery; jej jasný smiech sotil ju do
            večnej noci.
    </tei:p>
    <tei:milestone rend="star" unit="subchapter"/>
    <tei:p>
     Brička zastala pred bránou panského domu. Starý a mladý Orechovanský sostúpili s nej.
    </tei:p>
    <tei:p>
     Celá família vyronila sa na preddomie.
    </tei:p>
    <tei:p>
     Karol hodil rukou, keď ho chcela žena objať.
    </tei:p>
    <tei:p>
     Otec a syn vošli mlčky do izby. Na ich tvárach sedela mrzutosť.
    </tei:p>
    <tei:p>
     „Nuž rozprávajte! Čo sa stalo?“ pýtala sa neposedná tetka.
    </tei:p>
    <tei:p>
     Karol zazrel podobizeň bratovu nad stolíkom.
    </tei:p>
    <tei:p>
     „Ale nás obúšil!“ riekol. „Dajte ho do zlatého rámu!“
    </tei:p>
    <tei:p>
     „Mon dieu, mon dieu,“ zalkala v zlej predtuche pani Orechovanská.
    </tei:p>
    <tei:p>
     „Viete, maman, kto je dedičom strýca?“
    </tei:p>
    <tei:p>
     „Nuž?“ zavolali jedným hlasom Orechovanská, Lydia a Ernest.
    </tei:p>
    <tei:p>
     „Marka Bohunková,“ riekol Karol a zasmial sa nechutným, nervóznym smiechom.
    </tei:p>
    <tei:p>
     „Úžitok majetku má apuška,“ potešil zostrašenú spoločnosť Aurel.
    </tei:p>
    <tei:p>
     „Do jej vydaja, a to pod podmienkou, že ju prijmeme do rodiny, vychováme, uvedieme do
            sveta, ináč všetko pripadne špitálu.“
    </tei:p>
    <tei:p>
     „Sedliacku dievku!“ zakričala Lujza. „Nikdy, nikdy!“
    </tei:p>
    <tei:p>
     „Jedným slovom, hru sme prehrali!“ tichým hlasom riekol Karol.
    </tei:p>
    <tei:p>
     „Nešľachetník, odštiepenec! Corpo di Bacco Maledetto!“ hnevne zasipela Talianka.
    </tei:p>
    <tei:p>
     „Veď som vždy hovorila, že je švagor pobehaj, ničomník,“ doložila pani Orechovanská.
    </tei:p>
    <tei:p>
     „Veď taký testament nemôže byť platný! Tu sme my, jeho rodina, tu si ty, jeho vlastný
            brat!“
    </tei:p>
    <tei:p>
     „Hm,“ pokrčil ramenami Aurel, „strýc darúva svoj nadobudnutý majetok. Kto mu môže
            zakázať?“
    </tei:p>
    <tei:p>
     Ján Orechovanský odôvodnil svoju poslednú vôľu tým, že je Adamovi Bohunkovi zaviazaný
            večnou vďačnosťou. On ho zachránil pred smrťou, a slúžil mu verne. Adam neprijal za života
            odmeny, aspoň po smrti chce teda Ján Orechovanský zaplatiť svoj dlh… Pekné legáty rodine
            venované maly ju pomeriť s osudom. Ani na tetku nezabudol.
    </tei:p>
    <tei:p>
     Bol to búrlivý deň pre rodinu Orechovanských! Lujza padala z mdloby do mdloby, starý
            hrešil, tetka fňukala.
    </tei:p>
    <tei:p>
     Herma zaplakala radosťou. Hádka jej života, ktorá tak tiesnila jej mladú dušu, rozuzlila
            sa razom. Klenner sprotivil sa jej v hlbine duše. On to bol, čo na Marku nahuckal psa! Na
            Marku, ktorá razom stať sa mala údom ich rodiny. Akási poetická nálada oviala excentrickú
            devu. Unikla zo spoločnosti a rovno bežala do Bohunkov. Našla dvere zatvorené.
    </tei:p>
    <tei:p>
     „Kde je Marka ?“ pýtala sa ženy, ktorá neďaleko šaty prala.
    </tei:p>
    <tei:p>
     „U pána rechtora,“ riekla ženička a trepla piestom o prádlo, až tak fŕkaly kvapky. Herma
            bežala prosto do školy. Matej Mráz bledý, utrápený sedel v koženom kresleHerma zľakla sa
            jeho vychudlej, bledej tvári. Zastala v dverách. Razom vyletelo jej posolstvo z pamäti.
    </tei:p>
    <tei:p>
     „Čo vám je, pane Mráz?“ zavolala súcitným hlasom a priblížila sa k nemu. Zase pootvorily
            sa jej pery, oči plály zvedavosťou. „Vy ste nezdraví, veľmi nezdraví!“
    </tei:p>
    <tei:p>
     V učiteľovi zamrelo srdce.
    </tei:p>
    <tei:p>
     „Aké to šťastie, slečna, že vás ešte raz vidím! Už som nemyslel, že sa to stane. Vy ste
            taká krásna, taká dobrá!“ V jednotlivých slovách chorého idealistu ozývala sa plnosť lásky,
            horúcej, nekonečnej lásky.
    </tei:p>
    <tei:p>
     Ako blesk preletela hlávkou dievčaťa jakási divná myšlienka. Odstúpila nazad a pozrela
            učiteľovi do tvári. Aký tichý, sviatočný mier vial z nej! Či to predzvesť toho večného
            mieru? Živo rozpamätala sa na všetky výstupy; ona počala chápať, vždy jasnejšie,
            vypuklejšie, pravdivejšie maľovala sa jej dojemná postava skromného muža — počala hádať
            jeho stav, jeho chorobu…
    </tei:p>
    <tei:p>
     „Aké bohaté máte srdce, priateľ môj,“ riekla konečne a sklonila hlávku…
    </tei:p>
    <tei:p>
     Vošla Marka. Herma trasúcim sa hlasom riekla dievčaťu radostnú novinu a tisla ju na
            srdce. Marka nerozumela Herme, bozky slečnine pálily ju na tvári. Učiteľ znal niekdajší
            pomer Jána Orechovanského a Adama Bohunku, a hoci ho zvesť prekvapila, uveril, že je
            pravdivá. Krásna duša Hermy zablýskala sa pred jeho očima v celej svojej nádhere. Herma
            prichodila mu ako hviezda, ktorá zdá sa k nám blížiť… pravda, často zmizne v temnistom
            azúre neba. Hlava učiteľova klesla na operadlo kresla, oči sa zavrely. Mrtvý muž, a srdce
            ešte bije, cíti a bolestí!
    </tei:p>
   </tei:div>
   <tei:div type="chapter">
    <tei:head>
     VI. Búrka v zátiší
    </tei:head>
    <tei:p>
     Starý Bohunka podobal sa v mnohom ohľade onomu francúzskemu gardistovi, ktorý po
            vybavenej službe kamenie rozbíjal na ceste. Napoleon ho zazrel, spýtal sa na jeho minulosť
            a chcel mu udeliť nejakú milosť. „Ja som svoju povinnosť čestne odbavil,“ riekol veterán,
            „prosím, veličenstvo, nemýliť ma v práci.“
    </tei:p>
    <tei:p>
     Ján Orechovanský, u ktorého slúžil Bohunka, napadnutý bol na Bielej hore troma
            dolnozemskými guerillami v širokých gätiach. Verný sluha zaťal zuby, vytiahol lušnu z voza
            a začal mlátiť po hlavách zbojníkov. Dvom preboril drahocenné lebky, tretí zutekal. Pán
            jeho chcel ho odmeniť… Adam sa zaškaredil… a prosil o prepustenie zo služby. Akási túžba po
            svobode ovládala jeho dobrým srdcom. Neskôr privolil, že prijímal časom peňažné podpory od
            svojho bývalého pána… nie pre seba, ale pre svoju sirotu dcéru, ktorej matka umrela po
            pôrode.
    </tei:p>
    <tei:p>
     Neočakávané šťastie dcéry skoro pomiatlo starnúci mozog kostolníka. Bôľ vtiahol mu do
            srdca… Zdalo sa mu, že do domu prišlo nie šťastie, ale že zavítala pohroma.
    </tei:p>
    <tei:p>
     Jeho dcéra mala prejsť pod opateru Orechovanských, mala prispôsobiť sa k svojmu veľkému
            majetku. Otec zavolal Marku, vysvetlil jej nové pomery a pýtal sa jej, či chce vstúpiť do
            nového sväzku. Marka nevedela, čo má urobiť. Dobré, láskavé reči Hermine veľmi silno
            účinkovaly na ňu. Herma líčila jej pekný život, bezstarostný, hojný na nepoznané pôžitky.
            Nie div, že hlávka devy blčala a myšlienky vrely. Starý Bohunka bol chvíľu sám v rozpakoch.
            Konečne riešil, že všetko ponechá na vôľu dcére.
    </tei:p>
    <tei:p>
     „Nuž?“ pýtal sa jej a pozrel na ňu ostrým, prenikavým pohľadom. Rumenná tvár jej bola mu
            dôkazom, že v nej už uspely zkrsnúť túžby po nepoznaných slastiach.
    </tei:p>
    <tei:p>
     „Však ty budeš so mnou, apuško! Ako ty chceš!“
    </tei:p>
    <tei:p>
     „Teda choď v mene Božom,“ riekol starec, a tieň sadol na jeho tvár. Bozkal ju na čelo,
            vzdychol. Orechovanský bol sám prišiel pre svoju chovanicu. Zakúsol do kyslého jablka a
            podriadil sa ustanoveniam záveti… konečne manipulovanie a užívanie takého majetku nedá sa
            tiež len tak opustiť. V prsiach urputného Adama zúril tajný bôľ. On lúčil sa s dcérou
            svojou, ako by na smrteľnej posteli. Nedal znať city svoje, ale hlboko bol ubolený nad tým,
            že Marka nebránila sa, keď ju presádzali do druhého domu.
    </tei:p>
    <tei:p>
     Marku priviedli, ako mladú divú srnku, do panského domu. Triasla sa, keď pani
            Orechovanská tiskla na jej čelo materinsý bozk! I laskať ju musela po slovensky… po
     <tei:emph>
      slo-ven-sky
     </tei:emph>
     . Každé slovo tislo sa jej tažko hrdlom. Sama Marka
            cítila sa zle, veľmi zle. Plakala, keď ju nadievali do moderných šiat. A naozaj, ztratila v
            nich celý svoj pôvab. Predtým jemná, hladká a zručná, ako veverička, teraz razom neohrabaná
            lže-kišasoňka. Bystrý krok premenil sa na ťažký v tesných botinkách, voľné vrkoče, vtesnané
            do frizúry, sedely na jej hlave, ako by boly falošné.
    </tei:p>
    <tei:p>
     Avšak ženská príroda je veľmi mäkká a spôsobná k metamorfóze. Neminul mesiac a Marka
            navykla sa na nový kroj. Všetci jej lichotili, Herma z úprimného sesterského srdca, jej
            matka z navyknutosti a s utajeným hnevom, Lydia preto, že nemala svojej vôle. Herma bola
            neunavná učiteľka Marky. Pod jej rukou počala sa vyvíňať, brať na seba iné pohyby a zvyky,
            pravda že nemaly pôvodného rázu. Karol Orechovanský staral sa prilepiť na ňu kus maďarčiny.
    </tei:p>
    <tei:p>
     Matej Mráz zotavil sa zo svojej choroby, začal vychádzať za zelinkami a brúkmi. Avšak
            nie tak, ako predtým, príkry vrch ho odstrašil, na jarý skok čez bystrinu neodvážil sa. Po
            vychádzke cítil unavenie a mdlobu.
    </tei:p>
    <tei:p>
     Marka prelomila aristokratickú výlučnosť u Orechovanských, pán rechtor bol tam častejšie
            pri obede. „Keď máme v dome kravskú dievku,“ hovorila zlostne pani, „čo by sme nemohli mať
            i kantora.“ Herma chovala sa k nemu menej dôverne, zato však s nekonečným uvážením.
            Ozlobený Klenner zanechal ich dom a klebetil po okolí, ako vedel. Sipel pomstou na rodinu,
            v ktorej si utŕžil odmrštenie.
    </tei:p>
    <tei:p>
     Marka sedela vo filagorii a trápila sa vyšívaním. Aurel pozeral na jej červenkasté,
            niečo hrubé prsty. Tvár devy zbledla trochu, ale neztratila pôvodnú sviežu živosť. Veľké
            vrkoče bujno vinuly sa jej okolo hlávky.
    </tei:p>
    <tei:p>
     „Aká si zručná, Marka,“ riekol mladý pán, a sadol k deve, hľadiac na jej prácu, „pekne
            vyšívaš. Kde si sa to naučila?“
    </tei:p>
    <tei:p>
     „Hermuška mi to ukázali. Ah, horkýže pekne. Viac páram, ako šijem.“
    </tei:p>
    <tei:p>
     „A slovká už vieš, čo som ti napísal?“
    </tei:p>
    <tei:p>
     „Ešte nie všetky. Ablak oblok, széna seno, pince pivnica, to sú ľahké.“
    </tei:p>
    <tei:p>
     „Aké máš pekné vlásky,“ riekol Aurel, a pohladil rukou silný jej vrkoč. Ona
            neodporovala. Ruka Aurelova klesla na devino plece. Ona ďalej vyšívala.
    </tei:p>
    <tei:p>
     „No, nechajže prácu, Mariška, poshovárajme sa radšej. Ja rád počúvam, keď hovoríš.“
    </tei:p>
    <tei:p>
     „Áno, a potom sa mi smejete, ako pani veľkomožná alebo pán Klenner.“
    </tei:p>
    <tei:p>
     „Nie, nie, Marka! Mama sa nesmeje, a Klenner už sotva k nám príde. Ja sa už dokonca
            nesmejem. Tvoje oči sú také jasné, príjemné, tvoja pera taká svieža! Čo tu do smiechu? Tys’
            bohatá, ľahko dohoníš, čos’ zameškala. Tu niet ničoho smiešneho!“
    </tei:p>
    <tei:p>
     „Naozaj?“ spýtala sa Marka so živou radosťou a pozrela na Aurela dôverne.
    </tei:p>
    <tei:p>
     „Naozaj, naozaj! Aby som ti dokázal, že mi je nie do smiechu, dovoľ, abych bozkal tvoje
            milé líce.“ Aurel sklonil sa k nej a bozkal ju. Marka sa začervenela a prešla rukou to
            miesto, na ktoré ju bozkal. Bola v nedorozumení. Tak mnoho chýb narobila v tomto dome a v
            pomeroch nezvyklých, že bála sa protestovať proti Aurelovej dotieravosti, aby azda zas
            neurobila nejaký priestupok. „Čo na to povie Herma?“ podumalo dievča.
    </tei:p>
    <tei:p>
     „Vidíš, že si ťa vážim a ctím, Marka. Tys’ nie viac sedliacka dievka, si kišasoň, si
            naša.“ Aurel prisadol bližšie, Marka sa málo ďalej pomkla.
    </tei:p>
    <tei:p>
     „Vari sa ma bojíš? Čo som ti kedy urobil zlého? Ja ti chcem dobre, len dobre. Tys’
            nezkúsená, prostá; som hotový dávať ti rady, ba ochrániť ťa, keby ťa napádali, alebo sa nad
            tebou smiali. Dôveruj mi.“ Marka sa úprimne zaradovala nad slovami Aurela a pozrela naňho s
            výrazom vďaky na tvári.
    </tei:p>
    <tei:p>
     Aurel chytil ju za hlávku a poceloval ju na ústa.
    </tei:p>
    <tei:p>
     „To sa nesvedčí,“ rieklo úbohé dievča, slabo brániac sa jeho laskaniam. Krv udrela jej
            do tvári a srdce počalo biť mocne. „Mladý pán, mladý pán,“ preriekla trasúcim sa hlasom.
            „Čo povie Herma, keď jej zradím, že ma bozkali; a ich apuško?“
    </tei:p>
    <tei:p>
     „Blázonko, či všetko musí vedieť Herma a apuško?“
    </tei:p>
    <tei:p>
     Až teraz svitlo Marke, že vec nenie taká prostá a nevinná, keď sa mladý pán ostýcha, aby
            to zvedela sestra. Slabé podozrenie zkrslo v nej.
    </tei:p>
    <tei:p>
     Aurel azda pobadal vznikajúce podozrenie a ohraničil sa iba na slová. Mnoho lichotivých,
            dojemných slov pohovoril. Ona ho počúvala nemo a uspokojila sa.
    </tei:p>
    <tei:p>
     Večer neraz mala vyznanie na jazyku… Herma znala všetky jej myšlienky a city, prečo by
            teda mala tajiť pred ňou i scénu vo filagorii. Avšak iná úzkosť zavrela jej ústa. Pri
            večeri nemohla zniesť Aurelove oči, ktoré sa častejšie na ňu uprely. Hriech ležal jej na
            duši.
    </tei:p>
    <tei:p>
     Úzkosť nevzdialila sa od nej ani ráno. Na poludnie zašla do parku, sadla v húštine na
            trávnik a zamyslela sa. Húština zašumela a pred ňou stál Janko Olša.
    </tei:p>
    <tei:p>
     „Dobrý deň, urodzená kišasoňka, dobrý deň,“ počal šuhaj horkým tónom. „Vari ma už neráča
            poznať? Nie div, veď sú už skoro dva mesiace veľkomožnou!“
    </tei:p>
    <tei:p>
     „Janíčko!“ zavolala Marka srdečným, radostným hlasom a skočila s trávnika.
    </tei:p>
    <tei:p>
     „Preč! Nie som tvojím Janíčkom viac! Moje háby nesvedčia tvojim strakatým handričkám,
            ani moje tvrdé ruky k tvojim hodvábnym! Ja som hlúpy sedliacky paholok, ty si urodzená
            kišasoňka! Ach, aká si pekná! Aká si pekná! Ako ľahko si zabudla na hlupáka, ktorý bol
            dobrým kostolníkovej dcére! Teraz je to niečo inšieho! Piješ kávu, chodíš v panskom
            obleku!“
    </tei:p>
    <tei:p>
     V Marke zatriaslo sa srdce tuhým bôľom. Zaplakala hlasno.
    </tei:p>
    <tei:p>
     „Čo ja môžem zato, veď som ťa nezabudla; bude nám dobre, mám už i ja peniaze!“
    </tei:p>
    <tei:p>
     „Had, had, ako sipí! Nuž maj si, maj svojich panských frčkárov, teš sa zo svojho
            nalepeného panstva!“
    </tei:p>
    <tei:p>
     Marka chcela ho oblapiť. On ju hrubo odsotil, že mala padnúť. Rameno jeho zdvihlo sa k
            úderu.
    </tei:p>
    <tei:p>
     „Bi, Janko, bi, jestli som sa previnila,“ prosila deva celá v slzách.
    </tei:p>
    <tei:p>
     „Nie, nie si hodna mojej bitky! Ako pes obchádzal som panský dom, azda sa reku ukáže
            milostivá pani! Ani stopy! Nuž dobre; konečne som ťa dolapil; vedz, že dnes alebo zajtra,
            alebo neskôr červený kohút zakikiríka na streche tvojho nového otca! Ja to budem, ten
            zlodej, ja, Marka, či vieš?! Potom ma chytia, dajú do želiez, budú biť palicami; potom ma
            dajú do väzenia, zahrabú za živa. Pre teba, falošnica, pre teba! Aby si ma mohla vyzradiť,
            ešte raz ti hovorím: ja to budem, čo zapáli vaše prekliate hniezdo! Čo zalamuješ rukami?“
    </tei:p>
    <tei:p>
     Marka sa ešte raz vrhla k Jankovi.
    </tei:p>
    <tei:p>
     „Ach, aké utešené panské šaty!“ a s tým chytil jej šaty u hrdla a oddrapil. Hrdlo devy
            blyslo sa v poludňom slnku, ktorého sporé blesky predieraly sa čez listie agátov.
    </tei:p>
    <tei:p>
     „Toto si vezmem na pamiatku,“ riekol, máchajúc kusom šiat, „žes’ bola mojou milou, keď
            si ešte oplecko nosila a bosá hrabala so mnou seno! Nuž adié, bohatá, fajná frajla!“
    </tei:p>
    <tei:p>
     „Pre Kristovo umučenie, Janíčko, odpusť mi, odpusť mi!“ zvolala Marka v úzkosti a žiali,
            padnúc na kolená. Jej strojná hlávka klesla do trávy. Hlasitý plač ozýval sa húštinou.
    </tei:p>
    <tei:p>
     „Áno, len krič, len krič, aby prišli tí panáci a psami vyhnali ma zo záhrady, ako niekdy
            teba, áno, teba! Tys’ im to všetko odpustila, ale prisahám ti, že im ja neodpustím! Pozri
            ten nôž!“ a vytiahol z kapsy veľký nôž, „nech len prídu tí tvoji noví priatelia!“
    </tei:p>
    <tei:p>
     Marka zatíchla, len bolestné tlumené vzdychanie ozývalo sa z jej pŕs. Ona bola svojím
            novým postavením ohlušená, celkom vybitá z koľají svojho života. Čo zažila v posledné časy,
            bolo jej všetko také nové, neslýchané a nevídané, že nie div, keď, tak rieknuc, pozabudla
            na Olšu, ačpráve sa denne tešievala, že už teraz nebude môcť jeho matka nadávať jej do
            žobráčok a pobehajok zkade ruka, zkade noha. Ináč sa vec mala s Olšom, ktorý len to cítil a
            vedel, že jeho Marka stala sa paňou a je preňho ztratená. Azda práve neobyčajný osud devy
            rozplamenil jeho náchylnosť v náruživú lásku. S odporom a ťažkosťami často mení sa
            príchylnosť v opravdový plameň náruživosti.
    </tei:p>
    <tei:p>
     Oči Jankove svietily divokým hnevom, ľútosť a cit hlbokého obrazenia premenily dobrého
            šuhaja na zúrivca.
    </tei:p>
    <tei:p>
     Marka oblapila ramenami jeho nohy. On ju surovo odsotil a zmiznul v húštine.
    </tei:p>
    <tei:p>
     Sama zostala biedna Marka. „Bože môj, Bože môj!“ lkala v zúfalstve. Ako hnusily sa jej
            panské šaty, celý život panský! I Herma predstavila sa jej ako stelesnená zlosť. Nevdojak
            pomyslela na scénu vo filagorii a razom cítila sa byť hriešnicou, nehodnicou. Prišla jej na
            um Olšova hrozba! Mráz prebehol jej kosťami! Čo tu robiť? Mlčať, až vzbĺkne Orechovanských
            dom a Janka lapia ako paliča?
    </tei:p>
    <tei:p>
     V úzkosti sobrala sa so zeme a bežala do domu otca svojho. Starec sedel za stolom a
            písal. Bol totiž dedinským kronikárom. Každú udalosť, počet narodených, zomrelých, chod
            povetrnosti a úkazy nebeské — všetko stálo dôkladne naznačené v zaviazanej knihe. Písmeny,
            ktorými písal, rovnaly sa tlačenému starému švabachu.
    </tei:p>
    <tei:p>
     Dvere jeho chyže sa náhlo otvorily. Adam sňal okuliare a pozrel. Jeho dcéra prišla, ale
            nie rozradostená a kvetúca, ako inokedy, ale zlomená, nešťastná, uplakaná.
    </tei:p>
    <tei:p>
     Starec sa ani nehnul s miesta a chcel ďalej písať. Marka ho objala. Usedavý plač, ba
            viacej výkriky rozliehaly sa po izbe. Adam ľahko odtisol dcéru.
    </tei:p>
    <tei:p>
     „Čože ťa sem priviedlo, k biednemu starcovi, Marka?“ Hlas jeho bol mäkký, avšak čez
            podivnú mäkkosť prerážal bôľny cit.
    </tei:p>
    <tei:p>
     V rýchlych, potrhaných slovách opísala Marka scénu v parku. „Pomáhajte, tatuško,
            pomáhajte! On podpáli dom Orechovanských, on ich nožom pokole! Jeho zabijú, ó, ja
            prenešťastná stvora!“
    </tei:p>
    <tei:p>
     Starec nemo načúval žaloby a úzkostlivé náreky svojej dcéry.
    </tei:p>
    <tei:p>
     „Nuž či si o tom hovorila s pánom veľkomožným?“
    </tei:p>
    <tei:p>
     Na zápornú odpoveď Markinu zamlčal sa Bohunka. Zavrel knihu, vzdychol a riekol:
    </tei:p>
    <tei:p>
     „Môj rozum nesiaha čez plot panského parku! Ty si zanechala obydlie otca svojho! V ňom
            by ťa on bol obránil pred každým napádateľom! Prečo ťa neobránil Orechovanský?! Prečo
            neutiekaš sa k jeho mocným rukám?“
    </tei:p>
    <tei:p>
     „Otče, pomáhajte, nik mňa viac nevylúdi z domu tohoto!“
    </tei:p>
    <tei:p>
     Adam Bohunka poslal pre pána rechtora. Mráz prišiel a zľaknul sa, keď pozrel na Marku.
            Jeho umnému pozoru odhalil sa celý stav jeho žiačky. Nevdojak robil parallelu medzi svojím
            a Markiným osudom. Bolo v oboch mnoho spoločného, hoci sa i v mnohom líšily. Rozdiel bol v
            tom, že jeho duša bola už prepálená v ohni náruživosti, azda už zhasínajúcej.
    </tei:p>
    <tei:p>
     Marka išla do komôrky. Dlho radili sa mužovia, čo vlastne počať. Pán učiteľ nebral
            hrozby Olšove za vážne. „Čas ukáže, ako sa boriť treba s vlnami života.“ Ach, a jemu ani
            čas neukázal.
    </tei:p>
    <tei:p>
     Marka vyšla z komôrky… opravdová Marka! Panské šaty zmizly, zas belelo sa oplecko na jej
            ramenách. Tvár jej sa vyjasnila, postava vzpriamila.
    </tei:p>
    <tei:p>
     Učiteľ vnútorne tešil sa zdravému smyslu devy. On ničoho dobrého netušil z náhlej
            premeny stavu.
    </tei:p>
    <tei:p>
     „A ja nebudem kišasoňou,“ riekla Marka a objala otca, „a čo by mi tri dediny niekto
            podaroval! Ja budem vašou Markou!“ V slovách devy znela rozhodnosť vôle.
    </tei:p>
    <tei:p>
     Starý Bohunka pokýval hlavou, akýsi dobrý úsmev zasvitol mu na ústach.
    </tei:p>
    <tei:p>
     Dvere sa pádne roztvorily. Vstúpil Janko Olša. Zadivený zostal stáť vo verejach. Mrak s
            jeho tvári zmizol: zostal tam len výraz radostného udivenia.
    </tei:p>
    <tei:p>
     „Marka!“ zavolal a sadol na lavicu, okolo pece postavenú.
    </tei:p>
    <tei:p>
     Marka pribehla k nemu a vzala ho za ruku.
    </tei:p>
    <tei:p>
     „Nie tak, nie tak,“ zamiešal sa Bohunka; „k nám nechodieva sa oblokom, ale dvermi.“
    </tei:p>
    <tei:p>
     „Tento výbuch búrky prechádza šťastne,“ pomyslel si Mráz, vidiac, ako sa narušená
            harmonia napráva v rodine starého kostolníka.
    </tei:p>
   </tei:div>
   <tei:div type="chapter">
    <tei:head>
     VII. Jemný, ale nie slabý učiteľ
    </tei:head>
    <tei:p>
     V dome Orechovanských panoval nepokoj a rozorvanie. Starý nevedel si rady, keď Marka
            určite vyjavila, že sa viacej do panského domu nevráti. Aurel posielal sluhov do Bohunkov.
            Konečne sám prišiel, i čierny chlieb mu chutil, i slovenčina išla hladko. S tichým
            sarkazmom vítal ho Bohunka; vľúdne síce obracal sa k nemu, avšak v úplnom povedomí svojho
            domového práva. Marka vedela sa voždy vyšmyknúť z domu, keď sa blížil.
    </tei:p>
    <tei:p>
     Pani Orechovanská sŕdila sa svojím najbritkejším hnevom. Koľko sebazaprenia stálo ju
            prijať okolnosťami nanútenú chovanicu, a teraz ona sama uteká od toho veľkého šťastia,
            prebývať v takom vysokom dome! I klebety s posmechmi chodily krajom nad rozmnožením sa
            „barónskeho pokolenia“, i ovocie tohoto samozaprenia malo odpadnúť dľa klauzuly testamentu!
            Stálo tam totiž, že v prípade tom, keď predloženie testátora nebude vyplnené od jednej
            alebo druhej stránky, celý majetok má pripadnúť špitálu.
    </tei:p>
    <tei:p>
     Karol prechádzal sa po izbe v hroznom rozčulení. Jeho pani sedela u obloka a nervózne sa
            usmievala. Horké to boly úsmevy!
    </tei:p>
    <tei:p>
     „Kto by to bol pomyslel o hlúpej sedliačke! Nechce a nechce navrátiť sa k nám, vipera
            jedovatá! Tam všetky naše výhľady! Ako kaňa hľadí na nás fiškál špitálu… divím sa, že už
            neporobil kroky!“
    </tei:p>
    <tei:p>
     „Nuž a či si ty nie pánom v obci? Nemôžeš ty prinútiť dievčisko, aby prišlo a vyplnilo
            vôľu nebohého? Prútmi by som ju dala dohnať, pod pandúrskymi puškami musela by nevďačnica
            vtiahnuť do nášho dvora!“
    </tei:p>
    <tei:p>
     „A starý Bohunka? Už nie je viac naším poddaným, Lujza; tie časy sa už dávno minuly!“
    </tei:p>
    <tei:p>
     „Minuly a s nimi míňame sa i my! Sedliacka háveď nosí hlavy vysoko, ba i synov dáva do
            škôl, aby brali úrady a chlieb deťom našim. Svet ide na ruby, samá svevoľa a znevažovanie
            vyšších stavov. No a takí blázni, ako bol tvoj brat, ešte podpaľovali sberbu, ešte jej
            majetky hádžu do lona, majetky, patriace nám a našim deťom!“
    </tei:p>
    <tei:p>
     Karol bol rozsmútený. Strašný bankrot visel nad jeho hlavou. Čo nepožraly maďarizátorské
            vrtochy, roznosily pijavice úžernícke.
    </tei:p>
    <tei:p>
     „Len jedna nádeja kynie nám, Lujza!“
    </tei:p>
    <tei:p>
     „Nuž?“
    </tei:p>
    <tei:p>
     „Aurel si musí vziať Marku za ženu!“
    </tei:p>
    <tei:p>
     Hlas Karlov bol dutý, slabý, no rozhodný. Bolo vidno, že myšlienka dávno v ňom vznikla,
            on sa však neopovážil ju vysloviť pred svojou vysokourodenou ženou.
    </tei:p>
    <tei:p>
     Lujza striasla sa, ako vŕba, keď do nej hrubou sekerou zatnú. Jej syn a sedliacka dievka
            — jak hrozná to mesalliance! Zaplakala. Čipkovaný ručníček so sedmorohatou korunkou v uhle
            ssal horké slzy materi, ktorá Aurela nadovšetko milovala.
    </tei:p>
    <tei:p>
     Veľký nepriateľ sĺz, Orechovanský, zastal v prostred izby, zakrútil sa do chaláta, vypäl
            prse a hnevno zakríkol:
    </tei:p>
    <tei:p>
     „Nuž či chceš, aby ťa Icig Pejseles vyhodil? Bude to nóbl a stavu primerane, keď v tejto
            izbe bude sa klátiť židovská kačica v špinavej sukni?“
    </tei:p>
    <tei:p>
     I to bola hrozná myšlienka pre Lujzu Orechovanskú. Do podobného dilemma prichádzajú
            často naše odrodilé zemianske rodiny. Alebo Žid, alebo sedliak, t. j. sblíženie sa k tomu
            národu, z ktorého pošli a ktorý nazývajú sedliackym, alebo panstvo židovskej rassy na
            starootcovských imaniach. Odtrhnutie sa od národa narobilo z nich sluhov tam, kde boli
            predtým páni a dôležití činitelia. Staré mená miznú a na ich miesto prichádzajú všelijakej
            predložky -baumy, -steiny a -thaly. Ináč to byť nemôže!
    </tei:p>
    <tei:p>
     Aurel bol povolaný do úzkej rady. Rodičia očakávali tam odpor, kde ho nenašli, to jest u
            syna — syn vyjavil im totiž svoje odrazené útoky na dedinskú krásku. Lujzu zarmútilo ľahké
            svolenie synovo, no celkom pokorilo odvrhnutie takého skvelého nabídnutia so strany Marky.
    </tei:p>
    <tei:p>
     „Nuž ale či si jej vysvetlil, že zostane zas len chudobným dievčiskom, keď nevyplní
            podmienky záveti?“
    </tei:p>
    <tei:p>
     „I starému i dcére som to dokonale vysvetlil. Starý bosorák hrá sa na proroka,
            dedinského Diogenesa. Ustúpte mi, pane, zo slnka! tak znejú jeho reči. On je spokojný s
            legátom, ktorý mu poručil strýc, a podpory, ktoré mu posielal, uložené v sporiteľni,
            postačia dcére na veno!“
    </tei:p>
    <tei:p>
     „Nemožno, nemožno!“
    </tei:p>
    <tei:p>
     Čas približoval sa, kde sa malo rozhodnúť, komu má prináležať majetok, poťažne jeho
            manipulácia. Celý dom Orechovanských zmietal sa, ako loď v búrke. Jeden prístav ukazoval
            sa, jestli doňho nedopláve Aurel — stroskotanie lodi je nevyhnutné.
    </tei:p>
    <tei:p>
     Jasná mrazivá zima ležala na kraji. Matej Mráz tuším už dľa mena mal na nej priateľa: on
            sa zotavil. Vrásky s čela mizly, zaneprázdnenie v škole dobre účinkovalo na jeho ztrasené
            vnútornosti. Avšak čím viac rástla telesná sviežosť, tým živšie vystupovaly pred dušu jeho
            akési neblahé stíny.
    </tei:p>
    <tei:p>
     Kto sa topí, slamky sa chytá. Vo svojom bezvýchodnom postavení Orechovanský obrátil sa k
            Mrázoví. Bieda pokoruje pýchu. Úprimné vyznanie nasledovalo.
    </tei:p>
    <tei:p>
     „Vy ste rozšafný muž, vás počúvajú v dedine. Prosím vás, urobte niečo za nás! Mám deti!
            Synovia si pomôžu vo svete, ale mám dcéru, mám dcéru! Čože bude z mojej Hermy!“
    </tei:p>
    <tei:p>
     Zatriaslo sa srdce v prsiach učiteľa. Bližšie cítil sa byť posunutým k milému stvoreniu,
            keď počul vyznanie bezpomocnosti Karlovej. Bieda sbližuje ľudí, a najstrašnejšia forma
            ľudskej bezpomocnosti a biedy: smrť, ich rovná.
    </tei:p>
    <tei:p>
     „Prosím vás, nakloňte starého Bohunku, poučte jeho dcéru. Ona bude nám po celý čas
            anjelom-dobrodincom, ona prinesie do nášho domu, čo nám vrtoch podivínskeho brata môjho
            odoprel. Či je to nie spravedlivé a prirodzené? A čo má jeho starý sluha z toho, keď
            zostane zatvrdilým? Majetok pripadne peštianskemu špitálu. Núti nás obapolná výhoda k
            spoločenstvu. Zabudli sme svoje postavenie vo svete, rodinu a utlumili v sebe pýchu, ktorá
            je naším zdedeným hriechom. Zabudol som svoj patriotizmus, svoje maďarské city. A všetky
            tieto obete nič neplatia?“
    </tei:p>
    <tei:p>
     Matej Mráz sklonil hlavu na prse a zadumal sa hlbokou dumou. Celá jeho pravdivá, mravná
            príroda volala: nie! Vy pyšní, odrodilí, bijete ľud, prenasledujete ho, zapovrhujete reč
            jeho! Celé veľké utrpenie národa slovenského predstalo vo vypuklom, plastickom obraze pred
            jeho dušu. Dvere bočnej izby sa pootvorily: za čalúnom bolo vidno tvár Hermy. Nie zvedavosť
            ťahala ju, nie púha zvedavosť. Ona videla učiteľa, ako išiel k jej otcovi. Srdce jej
            zatrepotalo mocne, stiahlo sa kŕčovite. Tajná moc, temná obava nútila ju vojsť dnu
            otvorene. Posledné slová otcove primaly ju zastať vo dverách.
    </tei:p>
    <tei:p>
     Učiteľ vstal so stolca, vzpriamil sa, oko jeho horelo mužným ohňom. Horúce rojčenia
            mladosti oživly v jeho stiesnených prsiach, bodrosť mladosti rozprúdila krv.
    </tei:p>
    <tei:p>
     „Veľká vaša dôvera, veľkomožný pane, lichotí mi, ďakujem za vašu dobrotu a
            blahosklonnosť. Azda veľmi čierno hľadíte na pomery svoje. No, to nie moje dielo. Vy ste za
            dobré uznali pozvať mňa ku pomoci v nesnádzach svojich a pomôcť vyrovnať rozdory vaše s
            Bohunkovci. Na toto vyzvanie môže byť len jedna odpoveď: Nemôžem nič urobiť!“
    </tei:p>
    <tei:p>
     „Vy nemôžete, nechcete?“ zavolal Karol a prekrižoval ruky.
    </tei:p>
    <tei:p>
     „Veď ja nevládnem ani osobami, ani nevlívam na ich srdce a vôľu. Nuž ale, keby v mojej
            moci stálo v túto hodinu oddať vám Marku, ja by som toho predsa neurobil!“ Zvučne, pevne
            zunel hlas Mrázov.
    </tei:p>
    <tei:p>
     Orechovanský sadol na kreslo a vyvalil šedé oči na biedneho rechtora, ktorý razom tak
            počal rásť pred ním, že jeho celá veľkomožnosť zdala sa byť trpaslíkom.
    </tei:p>
    <tei:p>
     „Manželstvo je veľká, svätá, mravná inštitúcia, ktorá nemá byť nadužitá pletichami a
            bočnými ohľadmi,“ pokračoval Mráz. „Ale i bez týchto dôležitých ohľadov ako si môžete
            predstaviť zdarné manželstvo vášho syna a Marky? Tu niet ani tiene rovnosti. Ona vybrala si
            s dovolením otcovým ženícha, znáte ho, Janka Olšu, a urobila múdre. Ona hodila majetok čez
            bord s ľahkým srdcom, lebo má zdravú dušu, opravdový cit. Ako vás zahanbila prostá
            slovenská dievka! A tu mám ešte jedno slovo, pane Orechovanský, ktoré mi dávno ležalo na
            srdci. Aký cit máte vy pre ľud, z ktorého chcete mať devu pre syna? Pamätáte sa na strašný,
            obrážajúci vtip so somárom a slovenským chlapcom? Či ste zabudli more zášti, ktoré šumelo
            čez desaťročia v týchto múroch, v ktorých sa predkovia vaši po slovensky modlievali?
            Hroznou, hroznou lekciou poslúžil vám brat, ktorý vás znal a bol tajným síce, ale vrelým
            milovníkom slovenského národa! Pre Boha, aké tragické naučenie! A predsa prichádza pozde.
            Veľká je medzera medzi nami a vami, vy a vaši roztvárajú denne jej otvor. Medzi nami je
            taký rozdiel, ako medzi láskou a zášťou, milosrdenstvom a ukrutnosťou. Ako môžete
            privolávať na pomoc niekoho z nás? A konečne, ruku na srdce, nebola by Marka púhou obeťou
            vašich rodinných záujmov, no nie len ona, ale i sám váš syn? Po krátkom opojení nasledovalo
            by hrozné otrezvenie. Ona sa nikdy nevpraví do pomerov vašich, na každom kroku upomenula by
            manžela svojho na svoj stav, svoj pôvod. Ach, a ako sa chránite pred spomienkou len na svoj
            pôvod! Celý váš život je nepretržité tajenie vášho pôvodu, a tu chcete mať v dome takého
            budíčka? Nie, vy to nemôžete seriózne mysleť. S druhej strany i ona bola by nespokojná.
            Nechajte na svobode vtáčka, roztrepal by si krýdelká na mrežiach vašej blýskavej klietky.“
    </tei:p>
    <tei:p>
     Karol Orechovanský počúval, počúval… Už boly odznely slová Mrázove, a on ešte vždy
            mlčal.
    </tei:p>
    <tei:p>
     „Ztrata je nevyhnutná,“ doložil konečne Mráz. „Kto bude mať k nej viacej sily: starý
            kostolník so svojou dievkou a či vy so synom?“
    </tei:p>
    <tei:p>
     Karol vstal a bez slova ztratil sa v dverách svojho kabinetu. Azda prebudilo sa v
            staropečenom renegátovi svedomie? Sotva. Dlhoveká zrada na národe znemravňuje
            nenapraviteľne.
    </tei:p>
    <tei:p>
     Učiteľ sa zmiatol. Sám seba naľakal sa. Ba akási ľútosť ovládala jeho citným srdcom.
    </tei:p>
    <tei:p>
     Nervózny, hlasitý plač ozval sa v dverách. Učiteľ obzrel sa: pred ním stála Herma v
            slzách. Jej oči, plné vlahy, blysly sa, ako hôrny kryštál keď naň padne rosná kvapôčka.
    </tei:p>
    <tei:p>
     „Milý môj, milý môj!“ zalkala deva a položila ramená svoje na plecia učiteľove. Zblízka
            hľadela mu do očú. Dych jej vial na jeho tvár, ramienka ležaly celou svojou ťarchou na jeho
            pleciach. Úžas, smrteľný úžas, ovládal srdcom dobrého Mateja. City sa menily, ako farby na
            bubline. Úžas oslabol, skutočnosť mizla; schytil devu do ramien a bozkával náružive jej
            vypuklé, svieže, malinové pery. A zase bôľ, zase stonanie. „Bože môj, Bože môj!“ vzdychol a
            vyrval sa z náručia Hermy.
    </tei:p>
    <tei:p>
     „Ja ničomník, ničomník!“
    </tei:p>
    <tei:p>
     „Vy ste šľachetní, milý môj! Čo vás trápi?“ pýtala sa Herma Mráza, ktorý si zakryl oboma
            rukami tvár a klesol do kresla, v ktorom pred chvíľou počúval sám domový pán jeho slová.
            Slová, slová — ach, keby videl skutky! Ako sa protivia, ako si protirečia! Tys’ podliak,
            Matej! Nepretrpel si muky svojej… nevyzdravel si?
    </tei:p>
    <tei:p>
     „Zasmejte sa, Herma, zase sa zasmejte! Oh, aký to bol dobročinný smiech! Čo som vykonal?
            Odpustite mi, odpustite!“
    </tei:p>
    <tei:p>
     „Čo mám odpustiť? Ja som prišla k vám. Prijmite ma, neodsudzujte ma! Nie smiech, ale
            plač, sladký, šťastný plač mi svedčí! Pozrite do mojich očú, či nevidíte opravdovej lásky?“
    </tei:p>
    <tei:p>
     „Čo máme z lásky, Herma? Rozpáli hlavy a srdcia naše, a nechá temný, večný bôľ…
            Povedzme, že sa nám sníval krásny, bôľno-sladký sen. Prišlo ráno, sen ulietol a sadol k
            boku svojmu bratovi, anjelovi smrti. My sme, možno, bez viny vpadli do tejto priepasti.
            Nesme trpelive svoj osud.“
    </tei:p>
    <tei:p>
     Učiteľ sa sosbieral. Herma zostala stáť, primrazená k zemi. Bledosť pokryla jej tvár.
            Chápala smysel učiteľových slov, ktorými zničil jej otca; porovnala tie slová s tým, čo
            stalo sa pred minútou… Jej um pracoval mlunnou rýchlosťou, srdce striasalo sa bázňou, ba
            istotou, že Mráz nikdy viacej nesblíži sa k nej podobným spôsobom. Celý mužný ráz jeho
            zablýskal sa pred ňou v tvrdej rozhodnosti. Videla jeho nekonečnú lásku k slovenskému ľudu
            — ona hatí jej šťastie.
    </tei:p>
    <tei:p>
     „Nuž a či srdce moje nemôže práve tak zahoreť láskou k rodu, ako vaše?“ pýtala sa
            určitým tónom, vychádzajúcim z hĺbky čistých dievčenských pŕs. Mráz bol už vo dverách,
            pevne odhodlaný neohliadnuť sa. Stisol zuby, zaťal päsť a šiel strmo, rovno, bez odobierky.
            Otázka devina sputnala jeho nohy. „Neobzrem sa,“ zamumlal sám k sebe a chcel ďalej. „Ach,
            za to milé slovo aspoň raz ešte pozrem na anjela.“ Obzrel sa.
    </tei:p>
    <tei:p>
     Aká krásna, zduchovnelá, detinná stála tu pred ním! Sú okamihy, kde roztrieska sa pevná
            vôľa naša, ako krehké sklo.
    </tei:p>
    <tei:p>
     *
    </tei:p>
    <tei:p>
     Dom Orechovanského rútil sa, práskal na všetkých koncoch, ako stavisko, postavené na
            piesku alebo na trasovisku. Úver, zosilnený chýrom o dedictve, klesol razom, zmenky pršaly,
            ako ľadovec, a prebíjaly strechu domu. K všetkému tomu doletela hrozná zpráva z Pešti:
            mladší syn Karlov, Pišta, defraudoval pomocnú študentskú kassu, prišiel pod vyšetrovanie;
            hanba a strach vtlačily mu do ruky revolver. V mestskom lesíku našli ho s roztrieskanou
            lebkou.
    </tei:p>
    <tei:p>
     Lujza Orechovanská padla do mdlôb; prebudená lekárom, ktorý náhodou bol v dedine,
            zakvílila srdcolomne: a divno, po slovensky volala na Boha. V smrteľných bôľoch prestáva
            titvorenie a komediantstvo, hoci tropené bolo celým životom.
    </tei:p>
    <tei:p>
     Aurel písal z Pešti bližšie zprávy o samovražde brata svojho. List jeho znel sucho, a
            predsa priniesol veľký bôľ, čierne zúfalstvo pod krov Orechovanského.
    </tei:p>
    <tei:p>
     Lekár bol zaneprázdnený s úbohou matkou. Herma vbehla do chyže a kľakla bledej materi k
            nohám.
    </tei:p>
    <tei:p>
     „Pane doktor, prosím, navštívte i učiteľa — umiera!“ Ďalej nemohla. Matka a dcéra objaly
            sa. Prvý raz vrúcne, bez horkosti, bez stínu úprekov.
    </tei:p>
    <tei:p>
     Doktor vstúpil do učiteľovho bytu. Mráz ležal na diváne, zakrytý bundou. Oči jeho boly
            vypúlené, prse dmuly sa kŕčami. Starý Bohunka stál pri jeho hlave, utrápený, rozbolestený.
            Marka skríkla na vchádzajúceho doktora:
    </tei:p>
    <tei:p>
     „Pre Boha, pomoc, pán doktor! Umiera!“
    </tei:p>
    <tei:p>
     Viac nemohol ani doktor konštatovať. O chvíľu prestaly prsné kŕče, Mráz cítil sa ľahšie.
    </tei:p>
    <tei:p>
     „Marka,“ riekol, „poď bližšie.“
    </tei:p>
    <tei:p>
     Marka naklonila sa nad umierajúceho. On šeptal:
    </tei:p>
    <tei:p>
     „Popros slečnu Hermu, aby nesmútila za mnou. Boh pomohol nám rozlúštiť ťažkú hádku.
            Bozkaj jej ruku v mojom mene.“
    </tei:p>
    <tei:p>
     Marka hlasno zaplakala.
    </tei:p>
    <tei:p>
     „Ticho!“ rozkázal doktor. „Chorý potrebuje pokoj.“
    </tei:p>
    <tei:p>
     „Buď šťastná s Jankom, Marka; tys’ bola silnejšia, ako ja. Boh vám pomáhaj!“
    </tei:p>
    <tei:p>
     Marka nerozumela slovám svojho učiteľa.
    </tei:p>
    <tei:p>
     Nastala krátka agonia. Bohunka složil ruky mrtvého a zatlačil mu oči.
    </tei:p>
   </tei:div>
  </tei:body>
 </tei:text>
</tei:TEI>
