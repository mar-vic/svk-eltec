<?xml version="1.0" encoding="utf-8"?>
<tei:TEI xml:id="SLK197227" xml:lang="slo" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Poviestka z hôr : ELTeC edícia
    </tei:title>
    <tei:author ref="viaf:244065805">
     Bielek, Anton [Kalinov] (1857-1911)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <measure unit="words">
     14631
    </measure>
    <tei:measure unit="pages">
     4
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author ref="viaf:244065805">
      Bielek, Anton [Kalinov] (1857-1911)
     </tei:author>
     <tei:title>
      Poviestka z hôr
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Tatran
     </tei:publisher>
     <tei:date>
      1972
     </tei:date>
    </tei:bibl>
    <tei:bibl type="firstEdition">
     <tei:author ref="viaf:244065805">
      &gt;Bielek, Anton [Kalinov] (1857-1911)
     </tei:author>
     <tei:title ref="ISSN:1335-7786">
      Poviestka z hôr
     </tei:title>
     <tei:pubPlace>
      Slovenské pohľady
     </tei:pubPlace>
     <tei:pubPlace>
      Turčiansky sv. Martin
     </tei:pubPlace>
     <tei:pubPlace>
      1885
     </tei:pubPlace>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc>
   <tei:langUsage>
    <tei:language ident="sk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T3"/>
   </tei:textDesc>
  </tei:profileDesc>
  <tei:revisionDesc>
   <tei:change when="2024-01-16">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Poviestka z hôr
    </tei:head>
   </tei:div>
  </tei:front>
  <tei:body>
   <tei:div type="chapter">
    <tei:head>
     1
    </tei:head>
    <tei:p>
     Pozná ho každé dieťa v dedine, zďaleka kričia naňho susedia: „Mišo, kam ideš“, a
          susedky: „Tarajda, kde ste boli“, on je vôbec širokoznámou osobnosťou v poctivej obci
          Triesková a predsa, bárs sa mu kloní silno k päťdesiatke, keby si sa ho pýtal po jeho
          otcovskom mene, dlho by sa musel sužovať, kým by mu prišlo na rozum. Nuž, ale prosím vás,
          ako by aj on mohol všetko vedieť? V škole ho učili be, a, ba, be, u, bu, potom musel sa
          trápiť a tĺcť po svete, div že si rozum neprevrátil a nieto ešte, aby sa musel na staré dni
          všelijakými menami kynožiť a vbíjať si ich do hlavy. Bez toho že sa on ver’ posiaľ obišiel.
          Prvý raz volali ho po mene, keď bol v odbierke. Doviedli ho tam kdesi do mesta, ktoré
          poznal len z toho, keď jeho matka rozprávala, že tam maslo za soľ predáva. Richtár ho
          postavil pred akýchsi pánov (iste to boli Nemci; mali tenké nohy a hrubé bruchá) a tí ho
          obracali, stavali pod mieru a potom pustili ho preč. Druhý raz nemohol sa dorozumieť s
          farárom. Prišiel na ohlášky. „Pánko… tento… prišli sme na ohlášky,“ hovoril sviatočne starý
          svat a poškriabal sa beznáročne za tylom. Pán farár (bol nedávnym) hľadá milého Tarajdu v
          knihách, ale Tarajdu nič a nič, až keď starý kostolník pomohol z kaluže a povedal, že
          mladoženích je otcovským menom Kuriš; „veď že sa dobre pamätá… ale akoby i bože môj nie!…
          veď akoby to len včera bolo, keď s jeho otcom za ovcami preskakovali jarky a šibenice,
          naháňali sa poza kríčky a valili dolu lúkami kolesá.“ I potom strhlo sa po čase svadbisko a
          náš Mišo doviedol si do malej chalúpky ženicu mladú, šibnú a živili sa potom, ako vedeli.
          Ona vedela chýrne prať šaty, bieliť, a keď nebola na výrobkoch, chytila ihlu a vyšívala
          susedkám podviky, oplecká a čepce. On v tie časy bol honelníkom. K tejto hodnosti však
          neprišiel tak, ako by sa to mnohým pozdalo. Začal bol s pasením husí, potom ho prijali za
          kraviara, neskôr chodil na burgyňu a až potom pristavil ho bohatý ďaleký strýko ku ovciam.
    </tei:p>
    <tei:p>
     Tu sa mu otvoril život celkom neznámy. Bol pod bačom, ktorý pri tomto remesle zostarel.
          Nevedel orať ani siať, ale zato pri salašoch nebolo ani na troch dolinách takého majstra
          ako starý bača. Jeho ovce boli sťa lasice a neochorela mu od rokov ani jedna. I priučil sa
          Mišo počas služby čomu-tomu, a keď pristal za baču sám, vedel si poradiť, keď mu niekto,
          ako ovčiari hovoria, „do škody vošiel“. Zato prichytili ho potom ľudia, ani sám nevedel k
          čomu. Pomáhal krave, čo dojila krvavé mlieko, dával od zaškodenia zelinky, naprával
          vytknuté ruky, nohy a tak postúpil časom vo verejnej mienke za osobnosť vážnu, majúcu medzi
          ženami vplyv.
    </tei:p>
    <tei:p>
     I pochytila potom túto Mišovu výsadu vnímavá obec a využila ju vo svoj prospech,
          vyvoliac ho jednohlasne za hármedzkého. Nemal proti sebe nikoho okrem svojej ženy. Táto v
          hneve chcela použiť i argument: hrniec vriacej vody, no udatnému predstavenstvu pošťastilo
          sa predísť i tomuto nešťastiu a Tarajda odvtedy zastáva úrad hármedzkého.
    </tei:p>
    <tei:p>
     Lež ak milý Mišo nedbal o role čo gazda, ako hármedzký ešte menej staral sa o ne.
          Inokedy dosť frflali naňho susedia, že keď kosí, vyzerá, akoby žida povrieslom priviazal na
          koňa, lež jeho Eva predsa ho kedy-tedy vyštuchala do roboty. Lež teraz nedajbože dostať ho
          ku kose alebo motyke. Tých „Poriadkô“, „zákonvô“ toľko chodí z mesta od „pánvôch“, že
          nestačí, čo by si chodením nohy zodral po kolená. A ešte koľko musí vystáť preto od sveta!
          Žena mu ustavične ubližuje, že je leňoch a vo dvore si rozprávajú, že tak je to, keď sa kto
          po salašoch a pri úradoch zavedie, že ver’ ten nie je k ničomu ani pri dedovizni, ani pri
          statku a nedbá, čo by mu pokrovisko pod samým nosom zletelo na hlavu.
    </tei:p>
    <tei:p>
     Lež susedia zle mienia; oni nevedia posúdiť výšku postavenia Mišovho. Vytlčie i on pekný
          groš medzi svetom, bárs nie motykou, kosou alebo inším hospodárskym nástrojom. Kde-ktorá
          truhla je zlá, tu ju hneď dopracú Tarajdovi na sánkach, aby ju popravil. A gazdiné čo by
          robili, keby im nepoopravoval rozsušené putne, hrotky, dieže a nestiahol ich obručami? A
          súseky, klepce na myši a potkany, potom zbenky, šafle atď. kto robieva? Ba áno. I v
          poctivom remesle tesárskom nie je nováčkom. Kde sa stavia chalupa, tam on chýbať nesmie;
          oko jeho akoby inžinier odmeral a keď brnkne do uhlistej vody zamočenou šnôrou, tak mu to
          strelí, ako čo by bol mal už starého otca tesárom.
    </tei:p>
    <tei:p>
     Čo mu tak niekedy jeho stará alebo rovesníci ublížia, za to dostáva on dostatočnú
          náhradu od mladej chasy. V jej očiach je on mnohoznamenajúcou osobou a nikto by sa mu
          nespriečil, čo by ho priam jedno za druhým tri dni na dedinské vyháňal. Bol on — ako ľudia
          hovoria — muzikálny, a keď sa strhol v dedine tanec, tu chuchmavý žid nevedel sa dosť okolo
          neho naobskakovať, aby zozbieral muzikantov a šiel po vôli urobiť tej mladej krvi.
    </tei:p>
    <tei:p>
     „I oldomás bude, Misko, i dobrú veceru nastrojím a do basy tez sa vám cosi dostane,“
          nahováral šušľavým úsmevom chudý židáčik a potom, aby ho ešte lepšie na koňa posadil,
          doložil: „Já veru neviem, co tí mládenci pocnú, ked vy sa pominete, Misko, ved tí hudci tak
          rednú ako lastovicky v jeseni a skoda mladej krvi, ked si ani zaskocit nemôze.“
    </tei:p>
    <tei:p>
     Žid hovoril v metafore; mladá krv zosobňovala tu jeho vrecko. Praktická fantázia. Mišo
          sa uškrnul; ľúbilo sa mu zaliečanie židovo. Zahundral čosi popod nos, povedal tri razy
          „čo“, pripomenul poriadky a vypijúc za pol litra tej horkej vody, dal si paličku pod
          pazuchu, skrčil sa, zatlačil si barančicu na čelo a pomaly ťupkal domov.
    </tei:p>
    <tei:p>
     Zatiaľ však súmrak bol už nad dolinou. Žena varila večeru a netrpezlivé deti tmolili sa
          okolo ohňa a robili zhon po izbe a okolo stola. Po chvíli vošiel i Tarajda, sadol si na
          lavicu do kúta a prezeral v ženinej modlitebnej knižke obrázky.
    </tei:p>
    <tei:p>
     „Teba tiež aby vyčkával, nikdy nevieš prísť, kedy je čas,“ privítala ho žena obrátená
          súc k nemu chrbtom a ukladala triesky na ohnisko.
    </tei:p>
    <tei:p>
     „Však ešte nie je ani navarené,“ bránil sa muž, dívajúc sa do kúta, kde deti robili
          zhon.
    </tei:p>
    <tei:p>
     „Ale môžeš pomôcť niekedy i pri statku, vidíš, že nestačím.“
    </tei:p>
    <tei:p>
     Mišo nechal túto poznámku bez odpovede. Mali tam už taký domáci poriadok, že žena mala
          vždy posledné slovo.
    </tei:p>
    <tei:p>
     Prešla zasa chvíľka. Deti robili po izbe lomoz a kričali, až sa im štice parili. Jedno
          naháňalo druhé; toto kričalo, tamto sa smialo. Gazda však čokoľvek strpel, len vresky nie,
          okrem toho i žena robila mu výčitku, nuž zmrzútol. Chcel už dávno skríknuť na chasu, no
          čakal, čo povie mater; táto však pilno porábala okolo ohňa a nechala byť deti deťmi. Zrazu
          jedno prehodilo sa naprostred izby a začalo kričať.
    </tei:p>
    <tei:p>
     Otcovi to už bolo primnoho. Vyskočil…
    </tei:p>
    <tei:p>
     „Ale toto, tieto špaty, veď tú izbu prevrátia. Ej, len sa nestrať niekam do kúta, keď
          vezmem ten remeň…“
    </tei:p>
    <tei:p>
     Trochu sa prichýlil, ruka mu zašla za pás a tento argument účinkoval. Detváky rozpŕchli
          sa po kútoch ani motýle a v izbe bolo ticho.
    </tei:p>
    <tei:p>
     Po večeri gazdiná začala znovu rozhovor.
    </tei:p>
    <tei:p>
     „Otec, na zajtra nemáme soli.“
    </tei:p>
    <tei:p>
     Miša sa zjavne otázka netýkala; sedel pod pecou, díval sa pokojne a ťapkal z fajky.
    </tei:p>
    <tei:p>
     Žena opakovala: „Počuješ, otec, zajtra ti nemám čím posoliť.“
    </tei:p>
    <tei:p>
     Muž vidiac, že sa to v tichosti odbaviť nedá, nuž povedal:
    </tei:p>
    <tei:p>
     „Veď som ti len včera dal dva zlaté, odkiaľže ich vezmem?“
    </tei:p>
    <tei:p>
     „A porcie teda z čoho vyplatíš? Nevieš, že zajtra príde notáriuš?“
    </tei:p>
    <tei:p>
     Mišovi svitlo v hlave, že i takéto výdavky sú na svete. Na dva zlaté sa teda už nemohol
          oprieť. Nemala by žena potom na porcie. Bola ona rodinným pokladníkom.
    </tei:p>
    <tei:p>
     „Nu, však si včera zmútila,“ hovoril po chvíľke akosi nesmelo, nepozrúc ani na ženu.
    </tei:p>
    <tei:p>
     „A nevieš, že máme ísť do Harantov za kmotrov?“ hovorila trochu podráždene žena: „za čo
          potom kúpim múky, čo upečiem?“
    </tei:p>
    <tei:p>
     Trpezlivý muž mlčal.
    </tei:p>
    <tei:p>
     „No dáš, či nedáš?“
    </tei:p>
    <tei:p>
     „Hm, hm,“ hundral tento pre seba. Potom urobil kyslú tvár, siahol do záhrenia a vytiahol
          plátenné vrecko. „Ani na packu tabaku mi nezostane.“
    </tei:p>
    <tei:p>
     Gazdiná zobrala zo stola po grajciari vyčítanú sumu na funt soli.
    </tei:p>
    <tei:p>
     „Veď ja viem,“ kývala proti nemu hlavou, „ty si taký gazda. Žena a deti môžu sa od hladu
          aj rozutekať po svete, len aby si ty svoju pípu mal plnú. Pane Kriste že ťa prežehnaj, ja
          neviem, čo to s tým smradom na večné veky máš!“
    </tei:p>
    <tei:p>
     Zabudli sme doložiť, že Tarajda požíval od obce dve sinekúry: hájnictvo a hlásnictvo.
          Medzi podobným rozhovorom uhol sa bol už čas silno na noc. Do Tarajdov nadbehol už i tohto
          kolega a volal Miša po zamestnaní. Tento obliekol kožuch, vzal halapartňu a trúbu a vyšiel
          na noc. Jeho druh s lampášom šiel pred ním.
    </tei:p>
    <tei:p>
     Vonku bolo jasno. Kosa a Veľký voz svietili čisto, žiarivo. Naši hlásnici podľa týchto
          riadia svoj čas. Nepomýlia ani minúty, iba ak len chcú. I dnes hodiny šli značne prv. Mišo
          mal zajtra deň u obce: chcel si trochu podriemať. Vyzvonil na svitanie, vyšiel na seno a
          spal ako zarezaný.
    </tei:p>
    <tei:p>
     Však dobrého nie je nám nikdy dosť; včasráno klopali mu už na oblok. Bol to Ondrej
          Rolinec. No o tomto vedela tiež len matrika kňazova. V dedine volali ho Bliščiakom, ba v
          najnovšom čase dostal i meno „Zákon“, bo súc obecným hájnikom, mal vždy plné rukávy
          zákonov, tak asi, ako keď naši slúžni prídu za roky raz do dediny richtára „vymenovať“
          (nechcem povedať: vyvoliť).
    </tei:p>
    <tei:p>
     „Mišo, brat môj, hore, hore!“ kričal Ondrej; „pán richtár ma vystrojili k vám, aby sme
          rozkázali porcie. Prídu i pán notáriuš a taký veľký pán len vedia, ako ide zákon. Hore
          vstávajte!“ a búchal na dvere.
    </tei:p>
    <tei:p>
     O chvíľu zjavila sa vo dverách Katra; zapálila lampu a za ňou zliezol potom z povaly zo
          sena i Mišo.
    </tei:p>
    <tei:p>
     Bol z varty celkom oblečený; kožuch mal naopak, preplnený samými steblami. Na starých
          nohaviciach na kolene visela mu zvrchu natrhnutá záplata. Čapicu mal vtlačenú až niže uší a
          žmurkal očami, ako ľudia hovoria, ako žaba z prachu.
    </tei:p>
    <tei:p>
     Na krik a svetlo začali sa budiť i deti. Najmenšie začalo vrieskať v kolíske, druhé,
          niečo väčšie, na posteli mu pomáhalo. Na peci a na laviciach začali sa na to dvíhať jedno
          za druhým plachty a hune a odvšadiaľ vykukla strapatá, kučeravá hlava. V chytrosti nedalo
          sa spočítať, koľko ich je. „Ako mrvancov“, keby sme ho vari v prísloviach chceli.
    </tei:p>
    <tei:p>
     Úradskí sa pomaly vytratili. V izbe zostala len gazdiná s deťmi. Bola ona hospodárkou na
          mieste. Bola z tých, ktorí pracujú nielen rukami, ale i hlavou. V dome bola neobmedzeným
          vladárom a jej nadvláde podrobiť sa musel i hospodár. A darilo sa jej to dobre. Naše ženy
          vôbec ďaleko prevýšia mužov. Tento pomer nadobúda tým väčšej pravdepodobnosti, čím
          hornatejšie kraje berieme do ohľadu. A pre túto príčinu vídame na našich vieskach tak často
          ženu držať opraty a bič, kdežto muž uspokojí sa obyčajne nejakým vysokým úradom v
          kráľovstve, v ktorom rozkazuje žena. Mnohí sa nad týmto čudujú, nedržia to za prirodzené,
          hoci je to najprirodzenejšie na svete. Kde prevaha ducha, tam i moc, zvrchovanosť, kde
          slnko, tam tmy niet. V takomto pomere k svojmu domu nachádzame ju i dnes. Ako sa muž
          vzdialil z domu, hneď sa prichytila k robote. Učičíkala malé v kolíske, zakúrila do pece,
          pozháňala, poumývala deti a šla odbavovať statok. Pod statkom rozumieť sa má síce len
          kravička a teliatko, no ale kravička mamička, hovoria naši ľudkovia, a u Tarajdov tak si ju
          opatrovali, tak ju radi mali ako oko v hlave. A teraz práve mnoho starostí leží na hlave
          Katre Tarajdovie. Najstaršiu dcéru zozvali jej na službu. Je sama. Ale ona to ešte s božou
          pomocou akosi zmôže. Od mala potĺkala sa po cudzích ľuďoch, starala sa na seba i do seba a
          nepostojí ešte ani dnes čo by chvíľočku na mieste. I deti si vychováva dobre. Sú
          viazanejšie než ktorékoľvek na dvore, nosia sa čistučko, bárs chudobno. Dvanásťročné dievča
          pasie statok a pomáha v dome materi okolo pôroby; menší chlapec zas varuje jej menšie deti
          a v lete pasie husi. V jej chyži to čisto vyzerá. Muž jej vystavil pri peci sporák, steny
          sú biele, kde-tu visí obrázok. V kúte pri armárii stojí mocný dubový stôl, najpeknejší v
          celej dedine, lebo chudobný sedliak nejde za svojím nábytkom do mesta k stolárovi a tuná v
          dedine nevie to tak nikto pririchtovať ako Mišo Tarajda, zaslúžilý nadháňač, hlásnik,
          hájnik, tesár, debnár, stolár a v prípade potreby i ránhojič poctivej obce Trieskovej.
    </tei:p>
   </tei:div>
   <tei:div type="chapter">
    <tei:head>
     2.
    </tei:head>
    <tei:p>
     V dome Ďura Zázriváka ide to všetko širším chodníkom než u Mikuláša Kuriša, alebo ako ho
          tak po našský zovú, Miša Tarajdu. Nuž ale šťastie i nešťastie nechodí po horách, ale po
          ľuďoch, a tak ako každý nemôže byť bohatý, tak nemôže byť ani chudobný. Jednému nadelí boh
          na lúke, druhému na roli; Zázrivákovi nadelil vo svete. Býval gazdom pri žatve a burgyni,
          neprepil, nepremárnil, nuž má. Roľka za roľkou pribúdala tak, že teraz majú tam i slúžku a
          paholka.
    </tei:p>
    <tei:p>
     Po strinnej známosti majú tam toho roku Žofku, najstaršiu dcéru Tarajdovu. Už tam porába
          na tretí týždeň. V dedine hovoria, že u Zázrivákov neurobia poslušným krivdy a že ich
          device a paholci držia sa i po tri-štyri roky. Ako sa zdá, i Žofke nič nechýba. Spieva od
          rána do večera, vystrája smiechy, žarty, no pritom mizne jej práca spod rúk, akoby pálil.
          Ale je i vyvinutá, silná. Vyzerá, akoby ju ulial a do roboty je ako jašterica. Majú ju však
          i radi; gazdiná nepovedala jej ešte zlého slova, ba i prísny gazda hľadí spokojne na ňu.
    </tei:p>
    <tei:p>
     Keď má čas, vezme ihlu, vyšíva alebo šije a tu i tu zabehne i k materi. Donesie deťom
          kus koláča, chleba, vyzvŕta ich semo-tam, potom ich pohladká, pozhovára sa s materou, otcom
          a zas ponáhľa sa ku gazdom.
    </tei:p>
    <tei:p>
     Bolo v nedeľu po nešpore. Práca stála, Žofke bol dlhý čas, nuž vybrala sa k rodičom.
          Prešupla cez záhumnie; tam v úzadí belel sa milý rodičovský dom. Blížila sa mu s radosťou v
          ústrety.
    </tei:p>
    <tei:p>
     Matku našla samotnú. Bola smutná, zrazená.
    </tei:p>
    <tei:p>
     „I dobre, žes’ prišla, Žofka, mala som práve ísť k vám,“ vítala ju matka.
    </tei:p>
    <tei:p>
     Potom si sadli a Katra rozprávala Žofke dlho, dlho čosi. Zdala sa ako rozhorčenou, časom
          hovorila hlasnejšie, potom zas akoby jej slová zneli ako dohováranie, zas neskôr prešla do
          zvukov skoro plačúcich, trúchlivých a konečne hrozila sa dievčaťu prstom. Dievča zatiaľ
          sedelo pri materi ako primrazené. Oči sklopilo dole, žmolilo medzi prstami fertušku,
          svietili mu v očiach slzy, nehovorilo nič, a až keď sa večerilo, bralo sa ticho, žiaľno
          domov.
    </tei:p>
    <tei:p>
     U gazdov čeľaď už bola v stajni. Žofka stavila sa v humne, nabrala krmu, dala statku a
          potom šla po vodu k studni.
    </tei:p>
    <tei:p>
     Súmrak bol už nad dolinkou. V prírode to vyzeralo pusto. Snehový pokrov belel sa
          bezživo, trúchlo zôkol-vôkol.
    </tei:p>
    <tei:p>
     Devy zo dvorov boli už dávno preč. Na žriedle však predsa našla niekoho. Zdalo sa, že
          poznala ho zďaleka. I zbledla… pomaly, váhavo blížila sa k vode.
    </tei:p>
    <tei:p>
     „Ej, Žofka, akosi sa nechceš dať vidieť,“ vítal ju šuhaj s milým úsmevom, „včera som tu
          stál, neprišla si, a dnes tiež už dávno čakám. Hu, skoro ma zima prechodí. Čo si taká
          pyšná?“
    </tei:p>
    <tei:p>
     „Prečo by som bola pyšná, Števko,“ hovorila deva akosi chladno v polbok obrátená a mala
          oči sklopené, „vieš, že si sama rozkázať nemôžem. Gazdiná chorie, mala som robotu okolo
          nej.“
    </tei:p>
    <tei:p>
     Hlas devin zvučal žiaľno. Šuhaj prekvapene pozrel na ňu. Oči mu hovorili, že je na
          všetko pripravený, len na to nie. Krv skokmi sprúdila sa mu v žilách…
    </tei:p>
    <tei:p>
     Žofka stála vždy v tom istom postoji. Hľadela do čistého zrkadla studienky zadumane,
          smutno. Černavý súmrak a mŕtvy výraz k zime sa chýliacej jesene obkrútil jej tvár v
          bledosť, ktorej otcom bôľ srdca a matkou pohnutá duša až v hlbinách.
    </tei:p>
    <tei:p>
     „Tvojej gazdinej nechýba nič, Žofka,“ riekol neskôr šuhaj. „Včera bola u strýkov celkom
          zdravá, pri sebe a vystrájala so mnou i smiechy. A dnes videl som ju i ráno i popoludní v
          kostole. Niečo iné ťa trápi; vidím ti to na tvári. Alebo snáď som ti niečo urobil, keď si
          zrazu takou cudzou ostala oproti mne?“
    </tei:p>
    <tei:p>
     Štefkovi vydrali sa slová rovno až z pŕs. Nápadnou chladnosťou devy prekvapený hovoril
          rýchlo, jedným dychom; potom pristúpil o krok bližšie k dievčaťu a hlbším, citným hlasom sa
          pýtal:
    </tei:p>
    <tei:p>
     „Prečo si taká smutná, Žofka, povedz mi?“
    </tei:p>
    <tei:p>
     Táto ešte vždy mlčala; zdalo sa, že v duši jej zúri boj. V očiach svietili veľké slzy.
    </tei:p>
    <tei:p>
     Šuhaj len s najväčším premáhaním čakal na odpoveď devinu. Znovu sa pýtal, až konečne,
          keď deva len stála bez slova ani skamenená socha, s trpkosťou — znelo to ako výčitka —
          riekol:
    </tei:p>
    <tei:p>
     „Snáď nechceš mi do očí povedať, že ma nechávaš tak… no povedz, neboj sa, nebudem ti
          svedomie začitovať!“
    </tei:p>
    <tei:p>
     Šuhaj zrazu sa zmenil; slová zneli studeno ako ľad.
    </tei:p>
    <tei:p>
     Účinok nevystal, deva sa zrazu obrátila, pozrela hore a uprela výčitkou svoje hlboké oči
          na šuhaja. Tento sprvu sklopil oči, potom však pozrel ostro, akoby chcel nazrieť až do
          srdca a čakal.
    </tei:p>
    <tei:p>
     „Štefko, blížiš mi,“ hovorilo dievča citlivo; „ty sám vieš, že to nie pravda, ale keď to
          tak ide medzi svetom, že chodníky vedú i hore i dolu…“ potom sa trochu zamyslela, akoby
          hútala, čo vyslovila, alebo akoby si chcela usporiadať v mysli, čo ešte povedať má, a
          pokračovala:
    </tei:p>
    <tei:p>
     „Myslel si ty, Štefko, aj na to, že kedysi budeme sa musieť rozlúčiť — zanechať?“
    </tei:p>
    <tei:p>
     I stane sa, že z čista jasne udrie hrom a ľudia prekvapene obzerajú sa, odkiaľ ten
          rachot: Štefka však nebol by zarazil v tej miere ozón oblačnej iskry, ako tieto v náhlom
          zvrate uvedené slová. Zbledol, pozdvihol strmo hlavu, otvoril oči a díval sa…
    </tei:p>
    <tei:p>
     Deva hovorila ďalej:
    </tei:p>
    <tei:p>
     „Tak mi je ťažko na srdci, akoby mi na ňom mlynské kamene zavisli. Nechcela som ti to
          povedať, ale lepšie bude, keď sa pozhovárame aj o tom. Mne posiaľ bránila pýcha a ty snáď
          si preto nehovoril, ak si ma nechcel zastrašiť. Už snáď aj ty vieš, že tvoja mať nám
          nežičí. Dnes bola som u otcov. Matka skoro plakala. Tvoja matka jej naodkazovala, že aby sa
          jej nesnívalo, že si dievku vydá do vás, že na teba inakšie čakajú, že som ti ja nie roveň,
          aby som si tak pyšno neviedla a teba nezvádzala a za tebou sa nevláčila, lebo že to ver’
          nie je pekné, keď devojna tak za mládencom lipí.“
    </tei:p>
    <tei:p>
     Reč Žofky sekla v hlasitom vzlykaní; zem mu utekala spod nôh a svet krútil sa mu
          dookola. Chcel hovoriť, nemohol, chcel objať návalom žiaľu ovládanú devu, no obával sa.
          Srdce chcelo mu rozboriť prsia… Stál…
    </tei:p>
    <tei:p>
     Prešla chvíľa; deva v plači, šuhaj v mrákote stáli jeden pri druhom.
    </tei:p>
    <tei:p>
     „Vidíš, Štefko,“ hovorilo dievča ďalej, „my sa musíme tak rozísť. Ja nesmiem robiť medzi
          vami hriechu. Musela som to sľúbiť svojej matke; ona je chudobná, ale vedie si veľmi na
          seba a tvojej materi sa nikdy nepodloží. Lepšie to bude pre oboch, keď sa vrátime z krátkej
          cesty…“
    </tei:p>
    <tei:p>
     Posledné slová devy zneli ticho, no boli určité. Naši prostí ľudia neradi sa púšťajú na
          pole erotického vyrážania citov a zvlášť ženy nie. Tie práve vtedy vedia panovať nad sebou,
          keď kritické okamihy života vzbúria cit a zatískajú rozvahu do úzadia. V takýchto
          okamihoch, keď muž stratí rovnováhu duše, zabudne na seba, dá sa uchvátiť, tam žena udrží
          sa na povrchu a zaprie sa až po Golgotu. Nastal trápny okamih. Deva dokončila a šuhaj
          nevedel začať.
    </tei:p>
    <tei:p>
     Konečne vzmohol sa.
    </tei:p>
    <tei:p>
     „Nie, Žofka, nie.“ hovoril bôľno. „Snáď moja mať ani toľko nehovorila, koľko vašim
          prišlo do uší, a potom reči sa hovoria a chlieb sa je. Moja mať má ma rada. Možno, že baží
          po bohatej neveste. Popustí, Žofka, ver’ popustí. Ako prídem domov, hneď sa budem zhovárať
          o tom.“
    </tei:p>
    <tei:p>
     „To nie, preboha, nie, Štefko… to by sa dostalo do uší a reči svetu. Ja by som sa v
          dedine ani neobstála, utiekla by som svetom.“
    </tei:p>
    <tei:p>
     Šuhaj sa zas zamlčal.
    </tei:p>
    <tei:p>
     „Nuž a akože sa dohovorím s rodičmi, keď nechceš, aby som im o tebe hovoril.“
    </tei:p>
    <tei:p>
     „Čakaj na vhodnú chvíľu; z tohto by bol nový hriech. Potom, keď ťa budú chcieť ženiť,
          rob, čo vieš…“
    </tei:p>
    <tei:p>
     „A do tých čias?“
    </tei:p>
    <tei:p>
     „Do tých čias,“ opakovalo dievča akosi váhavo, neisto, „rozíde sa nám cesta čím hore,
          tým dolu. Budeme sa poznať len tak obďaleč. Obídeš ma pri muzike, družine a v kostole, a ja
          sa budem chovať tak, ako som mamke sľúbila. Zarmútiť ju nesmiem; ona sa dňom-nocou trápila,
          aby ma vychovala.“
    </tei:p>
    <tei:p>
     Dievča hovorilo odhodlane, no bledosť tváre a zvláštny kmit oka svedčil, že sa premáha,
          že vedie so sebou boj.
    </tei:p>
    <tei:p>
     Štefko netrúfal, kam až to príde s nimi. Začal prehovárať všetkým možným spôsobom, no
          bezvýsledne. Deva určito zotrvala na svojom stanovisku a jasne sa osvedčila, že na pomere
          terajšom nedá sa ničoho premeniť, kým sa ich rodičia stavajú proti ich citom.
    </tei:p>
    <tei:p>
     „Žofka, ty máš tvrdé srdce,“ hovoril šuhaj, „ani na tom ti nezáleží, čo budú hovoriť
          naši, keď prerečiem s nimi o tebe…“
    </tei:p>
    <tei:p>
     „Však ak prelomíš a nezabudneš prísť… — ak nie, nuž nech sa stane vôľa božia…“ Žofka
          urobila krok k studni a ponorila putňu v hladký povrch vody.
    </tei:p>
    <tei:p>
     Potom sa rozlúčili; dvoje úst zašepkalo „dobrú noc“ a štvoro očí zrkadlilo žiaľ, hlboký,
          až z tajín duše prýštiaci žiaľ. Mladoň zabúdal na seba. Do tváre udrela mu krv. Urobil
          niekoľko prudkých krokov, chcel devu objať, zovrieť na svoje prsia, no cúvol. Zo Žofkinej
          tváre zmizol ako blesk každý cit a chlad ako severný vietor vanul od nej. I stáli za málo
          jeden proti druhému; potom deva vzala putne, pohliadla na šuhaja ešte raz pohľadom dlhým,
          hlbokým, povedala mu „zbohom“ a zmizla na záhumní.
    </tei:p>
    <tei:p>
     Štefko zostal tam stáť. Zem sa mu tratila pod nohami a hmlisté hory a vrchy krútili sa s
          ním dookola. Do duše vkradol sa mu ťažký bôľ, hlava mu horela páľou a hruď pnula sa mohutno
          strasením. Potom zobral sa a zamieril domov.
    </tei:p>
    <tei:p>
     U Mikulov — tak volali Štefanových otcov — už kúrili. Otec sedel za stolom a prezeral
          Sibylu. Nad stolom kmitala lampa a v rohu nad armáriou visel na klinku suchý zavesený
          veniec z obžiniek. Starý Mikula patril do kruhu tých výsadníkov, ktorí vedeli „z knižky“.
          Bolo to už v ich rode, že každý člen pýšil sa znalosťou čítania. Jeho dedo, starý otec a
          otec boli dedinskými notáriušmi za dlhé roky a aj on tento úrad pred rebéliou zastával, no
          potom chytil sa výživy inej. Ešte donedávna behali ľudia k nemu so „štelúnkami“, ale v
          posledné časy vyšiel i on z úžitku. Akési cudzie poriadky nastali v krajine a v dedine
          okrem kňaza a rechtora nevyznal sa v nich nikto. Za mladi bol chudobným. Pálieval v horách
          uhlie a jeho žena chodila na výrobky do sveta. Potom ako, ako nie, nevedel nikto — no
          zbohatol. Ľudia si šuškali, že mu bolo dobre stavieb nadvíhať, čiastok nakúpiť, keď našiel
          poklad. Teraz je už ako na pokoji. Chodieva každé ráno do kostola; pod pazuchou nesie
          veľkú, ťažkými žltými sponami opatrenú, v koži viazanú knihu a v ručníku v kožúšku má
          uschované na štvoro rozpukané okuliare. Po službách božích vráti sa domov, prizre sa okolo
          domu, a keď treba, vyjde i na roľu. Do podrobností sa nemieša; to je starosťou synovou a on
          vie, že Štefko je pilný a podarený, nuž načo by mali obidvaja soliť polievku. Jeho
          polovička však bola letorou celkom rozdielna od svojho muža. Už bola silno ku šesťdesiatke,
          no bola živá, bodrá a do roboty ani žihadlo; stará, ale jará, ako príslovie hovorí. Prácu
          viedla si sama a o slúžke nechcela ani chyrovať. „Zmôžem ja to ešte, otec,“ hovorila, keď
          jej tento pripomenul pomoc a dalšie nahováranie prestalo potom samo sebou. Ináč obrábalo sa
          tam hospodárstvo podľa storočného kalendára, Sibyly, snov a starodávnych povier, a ak mali
          Mikulovci lepšie úrody než sused, to bolo len preto, že mladému sa to akosi ináč darilo,
          keďže: mladé ruky, skorá robota.
    </tei:p>
    <tei:p>
     Čo sa však duševných statí týka, to stará Mikulová žila — ako vôbec tisíce našich žien —
          v poverčivých názoroch života až po najkrajnejšie hranice možností a či lepšie povedané
          nemožnosti. Nevykryštalizované chápanie kresťanstva podávalo si ruku so zvykmi, účinkami a
          počínaniami a so starodávnymi názormi dávnych božstiev a vyrážali sa v každom odlyku jej
          zamestnania. Škriatky, zmoky, ježibaby, strigy, Magy atď. mali tu svoje práva a podržali
          svoju moc. Veštice škodili ľuďom, určovali nemoce, naznačovali osudie, dávali výstrahu a
          pokyny jej krokom a to tak šlo od najmenšej smeti za dvermi až po obšírnejšie námahy
          veľadenia každodenného chlebíka.
    </tei:p>
    <tei:p>
     Zvláštne čo bolo pri nej úkazom, to bola nezvratná viera v predurčenie. Keď sa v dedine
          stala nejaká príhoda, tu Mikulová bola prvá, čo povedala: „To už mal od boha súdené“. A keď
          zas tešila do nehody upadnutú kmotru, známu, tu hlavný zástoj hrali slová: „keď má niečo
          človeka nadísť, tu on tomu nevyhne, čo by sa hneď pod zem schovával“.
    </tei:p>
    <tei:p>
     Že však vedela obísť úskalie nebezpečenstva tejto zásady, mala čo ďakovať svojej
          pilnosti. Táto jej viera sa týkala viac predurčenia, ktorému ide človek v ústrety v
          otázkach závažnejších. Človek mal u nej súdené hneď pri narodení, čo bude z neho a akými
          chodníkmi bude kráčať na tomto svete. Obecané mal šťastie, nešťastie, skorú smrť, dlhý
          život, chudobu, bohatstvo, slovom všetko, čo spadá pod otázniky životných udalostí a
          budúcnosť bola u nej pojmom, ktorý zakrýval rúškou len to, čo nevyhnutne stať sa má a musí.
    </tei:p>
    <tei:p>
     Ináč napriek pokročilému veku je z nej gazdiná namieste. V dome je čisto a každá vec,
          ktorá kde stojí, vyzerá tak, akoby tam bola vyrástla. Susedia síce povrávajú, že je skúpa,
          že si nedopraje ani výpomoci, lež nie odtiaľ vietor fúka. Ten, kto od mala zapriahnutý bol
          v robote, ani na starosť od nej neodvykne, ako by sa to druhému zdalo.
    </tei:p>
    <tei:p>
     Štefko bol z detí len sám doma; bolo ich len dvoje: dcéra a syn. Dcéra sa vydala pred
          rokom do záhoria a prichádza k rodičom len na hody alebo na odpusty. Susedy sa už vtedy
          spytovali, že kedy sa strhne u Mikulov svadba, že toto a ono, nuž, ale čo by sa žena
          rozumela zákonom a poriadkom. Na to, že Štefko len teraz vyšiel z tretej odbierky,
          neprišli, a tak zvedavosť ich až dodnes obstatá bola hmlou otáznika a odpoveď Mikulovej „že
          však i jeho súdená nie je snáď ešte len v plienkach“, neuspokojila ich vonkoncom.
    </tei:p>
    <tei:p>
     Medzitým bolo sa už nedobre stmilo. Štefko Mikula po osudnej rozprave so Žofkou obrátil
          sa bol domov. Pod strechou rodičovského domu človek trpezlivejšie nesie ťarchy života než
          pod holým nebom a v podobných okamihoch sám pud ženie otrasenú bytosť v útulok domáceho
          kozuba. V návale prvého rozhorčenia chcel hneď zaťať do živého a prehovoriť s rodičmi a
          hútal po ceste, ako to má začať. Lež nešlo mu to tak ľahko, ako by bol myslel. Žiadna
          zdravá myšlienka nemohla mu vyzrieť v hlave. Konečne umienil si, že urobí tak, ako mu
          radila Žofka. Rozhodol sa, neuspokojil sa. Krv dvaadvadsiatich rokov rýchlo sa vzbúri,
          spení, obrazotvornosť má živé farby a srdce pozná len dva svety: žiaľ a radosť. Pokoja,
          mieru tam niet.
    </tei:p>
    <tei:p>
     Ako sa obznal so Žofkou, nevedel ani sám. Naši dedinskí šuhaji nie sú lenníkmi tej
          sentimentálnej škrobenosti, ako v našej spoločnosti vidíme, a potom srdce ver’ nevedie
          memoáre o svojich citných vznetoch a neláme si hlavy, aby podľa predpisu chovalo sa tak,
          akoby sa to chladnému rozumu pozdalo: srdce je slobodné, voľné ako vták, ktorý zakrúži svoj
          let práve ponad tie hory, ktoré sa jemu pozdajú.
    </tei:p>
    <tei:p>
     Celkom takto stalo sa to i s našimi mladými. Šuhaj videl devu na poli, na muzike, v
          družine, v kostole a poznalo sa to, ako sa poznajú lastovičky, keď na jar zaštebocú na
          strechách našich podhorských viesok. Štefko blýskal po jasných očiach mladej device a táto
          ho neodhadzovala, keď driečny šuhaj nepohŕdal ňou chudobnou, ba vyznačoval ju pred
          majetnejšími, z lepšieho domu dievčatami. Lebo nemyslite, že na dedine niet rozdielu. Veľmi
          berie sa tam na váhu, kto roveň a kto neroveň. Aristokracia v hunkách.
    </tei:p>
    <tei:p>
     I tak vznikol — ako príslovie hovorí — na streche oheň. Po ružových časoch prvej lásky
          prišla trpkosť skúšok a utrpenia. Začala sa tým, že Štefkova mať počúvajúc, čo a ako jej
          syn zvádza, chytila to za hlavu a za horúca odkázala Žofkinej materi, že veru aby svojej
          dcére dala naučenie, že z tej múky chleba nenapečie. Potom padla kosa na kameň a hriech
          prišiel potíšku, nezbadane a sadol až za vrchstola.
    </tei:p>
    <tei:p>
     Šuhaj nechcel ísť rovno dnu, vošiel do maštale. Obával sa, že sa mu potkne jazyk a potom
          vypovie to, čo by teraz povedať nesmel. Vyčkal, kým paholok sa neodbaví.
    </tei:p>
    <tei:p>
     Po chvíľke prišla ich matka zvať k večeri. Zazrela i syna.
    </tei:p>
    <tei:p>
     „I ty si tu?“ pýtala sa syna.
    </tei:p>
    <tei:p>
     Štefka pobúrila otázka.
    </tei:p>
    <tei:p>
     „A kdeže by som mal byť, mamka?“ opýtal sa akosi s odvrávaním.
    </tei:p>
    <tei:p>
     Matka pozrela na neho. Zdal sa jej byť nesvojským.
    </tei:p>
    <tei:p>
     „Ja som myslela, že budeš ešte v dedine,“ povedala s istou narážkou.
    </tei:p>
    <tei:p>
     Šuhaj sa premohol: mal na jazyku ostré slovo, no prehltol ho, bárs ťažko mu to prišlo.
    </tei:p>
    <tei:p>
     Večera už bola na stole. Potom prišla od Balvanov suseda, za ňou druhá, tretia a ženičky
          sa pomaly rozkrákorili. Ženy si majú vždy do božej vôle narozprávať. Štefko sa doposiaľ ani
          nepohol od stola. Bol zamyslený, málovravný. Matka občas zboku podívala sa naňho.
          Zaznamenala, že je značne bledší. I vedela, že už udrelo. Spokojne obrátila sa potom k
          susedám a besedovala ďalej. Medzi rečou prišiel neskoršie i šuhaj, Ondrej Bartekov,
          vrstovník a kamarát Štefov; pobavil sa a volal Štefka k nim.
    </tei:p>
    <tei:p>
     „Kdeže sa vystrájate proti noci?“ pýtala sa matka, pozrúc neľúbo na syna.
    </tei:p>
    <tei:p>
     „Ideme trochu k Bartekovcom,“ hovoril tento akoby popŕlene; „večery sú dlhé a spať je
          ešte zavčasu.“
    </tei:p>
    <tei:p>
     „Ó, nebojte sa, strynka; keď sa človek večierkom trochu rozkrákorí, taký je ráno do
          roboty ani jeleň,“ hovoril mladý Bartek, prajúc domácim „dobrú noc“. Dvaja mladí odobrali
          sa potom von.
    </tei:p>
   </tei:div>
   <tei:div type="chapter">
    <tei:head>
     3
    </tei:head>
    <tei:p>
     Na hornom konci Trieskovej vidno na tamtej strane rieky malý, spredu malou záhradkou
          otočený domček. Nateraz býva v ňom statočný občan Michal Šušurka spolu so svojou na
          závidenie zručnou ženou Ivou Šušurkovou. Sú chudobní, ale dosiaľ sa udatne bránia psote.
          Iva je hľadanou osobnosťou v celej dedine. Neminie jedno pečenie, čo by tá, druhá kmotra sa
          nerozpomenula na ňu poplanúchom, koláčom, alebo o mútení kúskom masla a hrnčekom mlieka, a
          o Vianociach sype sa jej to ani šestonedielke do kúta. Ale nech nikto nemyslí, že to len
          preto, keď šťastie za ňou chodí. Nie; to je len odplata za úslužnosť, preukazovanú svojim
          spolublížnym. Komu treba, poradí proti nemoci, nezahanbí sa ani pri statku a vyzná sa v
          čomkoľvek a kdekoľvek. Pri krstinách vie pekne zavinšovať a neprevedie ju v reči žiadna
          kmotra, čo by si hneď jazyk až po tylo zahovorila. Má okrem toho mäkké srdce. Na pohrebe
          pri zomrelých tak pekne vykladá, že to až srdce stisne, no zato nahradí si to pri veseliach
          a rozličných karoch natoľko, že šťastní prísediaci od smiechu chytajú sa až za bruchá a
          hlasitým „bodaj si sa nestihlo“ privolávajú starej Ive, že ako sa im to veľmi páči.
    </tei:p>
    <tei:p>
     Jej muž podobne je chlapina na svojom mieste. Keďže rolí nemajú, rúbava kde—tu drevo, dá
          sa najať za posla, hotuje pasce na potkany, vystruhuje varechy, lyžice, pletie slamienky, a
          na čo je najpyšnejším, je to, že o výročitých slávnostiach dozerá streľbe z mažiarov, a keď
          mu to potom rachotí, vytrčí veľké, žltavé zuby, uškŕňa sa, a s kým sa len stretne, tomu
          rozpráva, ako dobre nabíjal a mažiare že sa po výstreloch tak prevŕhali ako v jeseni plné
          vrecia na zemiačnisku. Ináč spýtaj sa ho, čo najradšej, a on, keby sa svojej Ivky nebál,
          povedal by ti, že ver’ (rozumej veľkú) fajku tabaku a teplý kút pod pecou. Lež o týchto
          tajnostiach jeho srdca málokto vie. Jeho žena nahúdla by mu toľko poza uši, že by to za to
          nestálo. Opatrnosti nikdy nezbýva.
    </tei:p>
    <tei:p>
     V domci bývajú len sami dvaja; detí nebolo. Na náprotivnej strane izbice je malá
          komôrka. Tu má Šušurková svoje kráľovstvo; tam boli uschované i jej poklady, a síce zeliny,
          zakrútené opatrne v handrách, ako černobyľ, koščibal, marunka, výzob, deraza, ruta,
          cintária, bobovník, horká ďatelinka, netresk, hrdá bárka atď. Rozumela sa i do liečenia
          ľudí. Proti boleniu hlavy, klaniu a podobným nemociam, ktoré sú medzi našimi, prácou
          zmorenými ľuďmi na bielom dni, vedela jedno druhé ako okadiť, začítať, dať to i to užiť a
          podobne. A v tomto zmysle upotrebovali ju gazdinky rad-radom a device boli jej nadmieru
          vďačné, keď im poveštila na milenca alebo odpútaného frajera sľúbila jednej-druhej priviesť
          zasa naspäť. Zvlášť však bola vítanou u Milkov. Štefova matka svojimi životnými názormi a
          náhľadmi zapadala silno do kruhu Ivkinho zamestnania, ba táto slúžila jej čo radkyňa,
          kedykoľvek nejaká okolnosť, ako náhoda, nešťastie alebo hmlistá záhada zaľahla nad
          Mikulovcami a gazdiná sama nevedela si poskytnúť pomoci a vymotať sa z krížnej cesty,
          prípadne nemilého položenia. Okrem tohto spolu rástli a Mikulová odriekala Ive i syna,
          ktorého ale pán boh povolal už dávno k sebe, a v ten istý deň pristupovali obe k oltáru a
          prisahali svojim mužom vernosť až do smrti. Bola akýmsi tajomníkom a dôverníkom rodiny a
          Mikulová nič vážneho nepodujala, do ničoho sa nepustila, kým nevedela o tom i Iva, kým i
          táto neosvietila svoju mienku a neprežúvala vec čím hore, tým dolu.
    </tei:p>
    <tei:p>
     V takomto pomere trvali naše ženy už dlhé roky. Jedna doplňovala druhú. Každá myslela,
          že druhej robí dobre, a čakala za to odplatu od pána boha. Neminulo dňa, čo by Ivka nebola
          nakukla „ku svojej zlatej kmotričke.“ Stávalo sa to však obyčajne sťaby náhodou, zvlášť
          vtedy, keď sa pieklo, mútilo. Pozhovárala sa, pokrútila, poradila jedno, druhé a potom
          odoberúc a vrátiac sa tri—štyri razy naspäť, poberala sa ďalej. Patrila medzi tie
          nešťastlivé ženičky, ktoré vždy zabudnú „niečo“ povedať.
    </tei:p>
    <tei:p>
     Keď sme už takto predstavili ďalšieho dejateľa skromnej poviestky našim čitateľom,
          vrátime sa zasa k predmetu naspäť a rozprávať budeme ďalej.
    </tei:p>
    <tei:p>
     Po našich hôrnych dedinkách skoro dostaví sa zima a sniežik zavíta prv, než by polovicu
          jesene pominulo. Hospodári utečú sa do chalúp, poľná robota odpočíva. Nastanú pôrobky tudnu
          a pľušte a vetry tamvon.
    </tei:p>
    <tei:p>
     U Mikulov mlátili. Starý pokašlával, nechutila mu ani fajka a celou jeho robotou bolo,
          ak pozrel do maštale alebo do humna. Jeho žene išlo to tiež neľahko: starí ľudia žalujú sa
          vtedy na prsia. „November nem ember,“ povedal Sládkovič a „marec, poberaj sa starec“,
          hovorí príslovie. Práve je práca okolo konopí; robota táto potrebuje mocných rúk a zdravé
          prsia. Zápach sadá na pľúca; stará Mikulová kašlala.
    </tei:p>
    <tei:p>
     „Ej, Zuzka, dosluhujeme, dosluhujeme,“ hovoril jej spoza chrbta muž, kývajúc pomaly
          hlavou. „Lepšie by to inému svedčalo, my už starí… Ten kašeľ …“
    </tei:p>
    <tei:p>
     Žena sa obrátila, zdalo sa, že bola prekvapená. Muž zjavne vytrhol ju z myšlienok.
    </tei:p>
    <tei:p>
     „Pomôžme si, otec; keď sme chceli byť mladými, musíme chcieť byť i starými. Však kedysi
          môže byť i lepšie.“
    </tei:p>
    <tei:p>
     „Veru, veru, pomoc by už bola treba. Ochodza rastie, sily slabnú. Ale ty to až vtedy
          uznáš, keď prihára. Keby si mala aspoň dievky; ale toť už dávno po Všechsvätých.“
    </tei:p>
    <tei:p>
     Stará hnula plecom; bolo v tom čosi, akoby chcela povedať: „Ja keď chcem, zaopatrím si
          dievku i o polnoci.“ Konečne sa však zdvihla, postála a dívala sa na muža. V jej zraku
          akoby niečo hovorilo, že muž ju nerozumie, že on myslí inšie a ona zasa inšie. I dívala sa
          naňho zasa a nehovorila nič. Starík vydržal pohľad; v zraku sa mu zasvietilo, ústa
          vyjadrili malý úsmev. Čakal. Žena má slovo. Na nej je rad, aby niečo povedala.
    </tei:p>
    <tei:p>
     Táto však mlčala ani ryba. Konečne začal Mikula:
    </tei:p>
    <tei:p>
     „A keď sa zdráhaš mať slúžku, na nevestu si ešte nepomyslela?“
    </tei:p>
    <tei:p>
     Starík sa usmieval srdcom. Matkám zablysne v očiach, keď sa im spomína dcérin vydaj;
          otcovia sú zas hrdí, keď je reč o ženbe, synovej.
    </tei:p>
    <tei:p>
     Starík hovoril mäkko, dôverne. Tvár matky vyjasnila sa zápalom peknej úfnosti. Opravdu,
          ona sa od istého času vážne zapodieva týmito myšlienkami. Muž však nemusí vedieť o všetkom,
          čo žena myslí. Preto nakoľko sa dalo, ľahostajnejšie povedala:
    </tei:p>
    <tei:p>
     „Prečo by som si tým lámala hlavu? Keď vyčkáme času, príde to samo od seba. Veď len
          nezhorí na sušiarku; oženiť sa musí.“
    </tei:p>
    <tei:p>
     „Času, času,“ povrával pomaly otec. „A nevieš, že čas je už tu? Z odbierky vyšiel,
          fašiangy na záhumní a chlapec už na mieste. Čo s ním vyčkáš?“
    </tei:p>
    <tei:p>
     „No, no, aký si náhlivý. I z neba spadol i odpočinul,“ hovorila trochu hlasnejšie žena
          pohybom ruky dávajúc najavo, že sa ona do toho lepšie rozumie; potom pokračovala: „A
          nevieš, že sa takéto veci musia prežúvať i zhora i zdola? Chlapec je pochábeľ, kuriplach,
          na neho sa nemôžeš znechať. Ja by som sama rada, keby to mohlo byť už na fašiangy, ale ak
          nebude?“
    </tei:p>
    <tei:p>
     „Hm, hm,“ premýšľal starík, „i ja to tak myslím… hm, veru tak, veď uvidíme, ono to príde
          do poriadku, treba sa obzrieť, áno, tak, tak, ja nedbám.“
    </tei:p>
    <tei:p>
     Keď muž takto dal jasný dôkaz svojej povoľnosti najavo, matka pristúpila potom bližšie k
          nemu. Chcela sa o tejto veci rozhovoriť obšírnejšie. V okne však mihol sa tieň a ona
          zmĺkla.
    </tei:p>
    <tei:p>
     Na prahu zjavil sa Štefko. Prišiel z humna z vejačky; bol zaprášený. Na širokom klobúku
          mal plno pliev.
    </tei:p>
    <tei:p>
     „Do ktorého priehradku dáme ten jačmeň, otecko?“
    </tei:p>
    <tei:p>
     „A čo, už je po viatke?“
    </tei:p>
    <tei:p>
     „Už je i odmeraný; lež bude treba ešte čosi vriec. Mamička, potom doneste.“
    </tei:p>
    <tei:p>
     „Ja idem do sýpky,“ hovoril otec, „a ty buď na mlatovni. Obzri sa, Zuzka, po komore, aby
          si nachystala mlatcom večeru,“ preriekol obrátený ku gazdinej a vyšiel von.
    </tei:p>
    <tei:p>
     Štefko poberal sa na humno. Od osudnej nedele bolo vídať na ňom premenu. Šuhaj ako iskra
          bol dnes viac do seba zavretý, zádumčivý. Jeho chovanie však zmenilo sa očividne oproti
          matke. Poslúchol, bol povoľný vo všetkom, no keď sa mali spolu pustiť do dlhšieho
          rozhovoru, zostal roztržitý, slová akoby mu viazli v hrdle a on ich odtiaľ kliešťami ťahal.
          I matka zdala sa chladnejšou oproti nemu. Vedeli obaja, že majú ťažko na srdci, že sa niečo
          prihodilo, čo sa postavilo medzi ňu a syna, no každý dusil to v sebe. Čakali obaja na
          vhodnú chvíľu a mysleli, že táto rozoženie mrákavy, ktoré sa nad nebom lásky materskej a
          synovskej začerneli.
    </tei:p>
    <tei:p>
     Napriek všetkým starostiam však rozhovor vedený s otcom hlboko utkvel jej v hlave. Už
          beztoho dávno myslí o tom a mienka mužova ju len v predsavzatí utvrdila. Kedy len koľvek
          stačila, zapodievala sa týmto predmetom; tu i tu prehovorila i s mužom, a keď dokončievala
          alebo začínala nejakú prácu, keď bola ustatá, tešila sa tým, že však, ak nebude chcieť,
          nebude sa musieť potom už trápiť. Jej starý a ona si budú žiť v tichosti, bezstarostne a
          starosť okolo hospodárstva prevezmú druhí — mladí.
    </tei:p>
    <tei:p>
     Ľuďom, ktorým robota po našsky hovoriac rastie v rukách, idú tie dni tak, akoby kamene
          do vody metal. Len sa človek obzrie, zobudí a pred sebou má tu božiu nedeľu. Robotný ľud si
          tu ľahšie vydýchne, lebo po mozoľnej práci šiestich dní má pred sebou lehotu odpočinku a po
          ťažkom zápase vo víre sebaudržania dobre je odpočinúť, poskytnúť umdletému telu novej sily
          a dušu posilniť v prameni vôd živých.
    </tei:p>
    <tei:p>
     V sviatok popoludní stroja sa pomaly naši dedinčania na nešpor. Mládež len čo odhodí
          lyžicu, ihneď ide preč. Schádza sa potom v domoch, okolo kostola a trávi tam čas rozpravou,
          smiechom, žartom, ako už kedy príde. Stárež, tá sa zbiera pred kostolom a beseduje tam a
          zhovára sa tak, až kým nepríde čas oddať to, čo božieho je, bohu.
    </tei:p>
    <tei:p>
     Od Mikulov okrem gazdinej dnes všetci brali účasť na nešpore. Túto trápil nadmieru
          kašeľ, strážila pec a oči mala upreté do modliacej knihy. Vôkol bolo ticho, len šepot
          modlitby a vrúcny vzdych starenky zvlnil kedy-tedy povetrie štyroch stien izby a miešal sa
          v jednotvárny tlkot nástenných hodín.
    </tei:p>
    <tei:p>
     Po čase bolo počuť na ceste hovor. Ľudia sa vracali z kostola. V tomto čase odbavujú sa
          po našich vieskach riadne návštevy.
    </tei:p>
    <tei:p>
     „Pochválen Kristus,“ začuť bolo hlas pri otvorení dverí.
    </tei:p>
    <tei:p>
     Mikulová sa obzrela; zazrela Šušurkovú s veľkou modlitebnou knihou pod pazuchou.
    </tei:p>
    <tei:p>
     „Až naveky; vitajte u nás,“ vítala chorľavá s úsmevom. „Sadnite, poseďte si.“
    </tei:p>
    <tei:p>
     „Nevidela som vás v kostole, kmotrička moja zlatá, nuž ohlásila som sa u vás, či vás
          reku niečo nezašlo a ako nažívate?“
    </tei:p>
    <tei:p>
     Ivka prišla čosi nahrbená a dívala sa Mikulovej do tváre; hlas jej bol sladký.
    </tei:p>
    <tei:p>
     „Keď sa len dáte vidieť — akoby ste bývali v treťom chotári. Človeka by mohli pre vás i
          vyniesť.“
    </tei:p>
    <tei:p>
     Sladká tvár Šušurkovej premenila sa odrazu, ako keď zájde mesiac za čierňavu. Pozrela
          ustarostene na Mikulovú.
    </tei:p>
    <tei:p>
     „Nuž a prepánaboha, vari vás niečo zašlo, kmotrička moja? Veď ste len mohli po mňa
          odkázať.“
    </tei:p>
    <tei:p>
     „Akosi som ochorela; hm, mrcha kováč, polátané mechy, starý človek a zodraté pľúca, to
          je akoby za groš a to druhé za dva grajciare. Veď to snáď len prejde.“
    </tei:p>
    <tei:p>
     „No, dívajme sa, ani by sa človek nenazdal, ako chytro pán boh na neho doloží chorobu!“
          zvolala prekvapená Ivka. „To bude, duša moja, prestydnutie. Verabože to! Ach, beháte od
          rána do večera a to akoby ste mali takú horúcu krv ako za mladi — v jednej suknici. Moja
          matka, pán boh jej daj slávu večnú, tiež z toho zišla zo sveta, a stará Gabačiková tiež si
          tak pritiahla nemoc, len-len že to nezaplatila životom. Hneď donesiem lipového a bazového
          kvetu…“
    </tei:p>
    <tei:p>
     „Nechajte, Ivka, však to máme aj doma; keď si trochu vypočiniem, zasa prídem k sebe.“
    </tei:p>
    <tei:p>
     Potom Mikulová začala rozprávať o jednom-druhom. I dedinčania majú kruh záujmov tak, ako
          ktorékoľvek vrstvy spoločnosti. Aj ich bolí, i oni sa tešia, i oni vedia rozoznať dobré od
          zlého. A potom slúžia im tieto rozdiely života za základ strasti i slasti a oni radujú
          alebo žalujú sa, ako to už jednému-druhému vyplnené alebo sklamané túžby životných otázok
          so sebou donášajú. Potom zvrátila stará Mikulová reč na domáce zamestnanie. V posledné časy
          vyrástli jej hospodárske trampoty silno vyše hlavy. Sťažovala sa:
    </tei:p>
    <tei:p>
     „Keď sa človek od rána do večera utrhá, ukmáše, veruže potom oslabne. Viete, starému
          človeku už len kus chleba a teplý kút.“
    </tei:p>
    <tei:p>
     „Veru toho oplevadla je u vás primoc. Ja nemám nič okrem kravičky a teliatka a večer,
          keď si ľahnem, až mi tak tie staré žily drnejú.“ Potom po chvíli doložila:
    </tei:p>
    <tei:p>
     „Celý svet sa vám čuduje, že to stačíte odolieť.“
    </tei:p>
    <tei:p>
     „Nuž keď človek musí, čo si počne? Na cudzieho sa nemožno zanechať.“
    </tei:p>
    <tei:p>
     Šušurková pozrela na gazdinú. Bolo v tom čosi zvedavého, pýtavého a skúmavého; vytrvala
          očami dobrú chvíľu na nej. Potom kývla hlavou, usmiala sa a riekla:
    </tei:p>
    <tei:p>
     „Bože náš, ako ľahko by si druhý človek poradil, keby tak bol vo vašej koži. Ten by si
          veru hlavu nelámal!“ Tieto slová sprevádzala Ivka ustavične, no trochu záhadným, premeneným
          úsmevom.
    </tei:p>
    <tei:p>
     „Vari si len nepristavím do každého kúta dievku a nebudem sa dívať, ako mi celý dom
          naopak obrátia,“ odvrávala gazdiná, oprúc svoj pohľad na blízko sediacu susedu.
    </tei:p>
    <tei:p>
     Táto dosiaľ nespustila pohľad zo svojej kmotry. Či chcela, aby z jej čela vyčítala, čo
          myslí, kam mieri, alebo preto sa dívala na gazdinú, aby mohla uhádnuť jej myšlienky, kto to
          vie?
    </tei:p>
    <tei:p>
     Konečne sa odhodlala:
    </tei:p>
    <tei:p>
     „A nemáte hodného syna?“ pýtala sa neisto, akoby s obavou.
    </tei:p>
    <tei:p>
     „Nuž?“
    </tei:p>
    <tei:p>
     Mikulová zaiste vedela, čo Ivke v hlave vŕta, no čakala, až vyhodí kartu. Nebola to
          nedôvera; nebolo medzi nimi tajností, lež takto býva medzi našimi mamičkami, že nedali by
          to za neviem čo, keď iní a nie oni pripomenie im sobáš, vydaj detí.
    </tei:p>
    <tei:p>
     „No hľa, aká ste zdržanlivá oproti mne, kmotrička,“ hovorila dotknuto Ivka. „Nuž načože
          máte syna? Syn je na to, aby sa oženil a doviedol pomoc do hospodárstva. Ožeňte ho a bude
          po starostiach.“
    </tei:p>
    <tei:p>
     Nahováračka uprela spýtavo oči na Mikulovú a čakala, čo povie.
    </tei:p>
    <tei:p>
     „Ved by to ono nebolo zle, ale keď to tak hneď nejde. A potom chlapec je teraz zvetrený…
          bude sa protiviť. Však viete, že sa pochabil za tou Tarajdovou devojnou.“
    </tei:p>
    <tei:p>
     „Hm, tá Žofkovatá, čo slúži u Zázrivákov, viem; no dajtimibože, tá vám veru studňu
          nevysuší. No — chúďa, holé je ako prst a ešte sa chce zaliečať vášmu synovi!“
    </tei:p>
    <tei:p>
     „Ak by sme mu ju mohli nejako z hlavy vystrašiť, veru k fašiangom; neviem, či by sa
          nestrhla svadba,“ povedala Mikulová po chvíli.
    </tei:p>
    <tei:p>
     „No o to je malý strach,“ tvrdila Ivka. „Postavte palicu, čo mŕtvych merajú, pod prah a
          on tak sa premení, akoby ju nikdy jakživ nebol poznal.“
    </tei:p>
    <tei:p>
     Po týchto začiatkoch Mikulová zahovorila sa hlbšie. Dve kmotry pritúlili sa k sebe. Ich
          rozhovor vlnil sa tíško a tratil sa pološeptom po izbe. Šušurková sa rozhovorila;
          prikyvkovala horlivo hlavou, rozkladala rukami a kládla si občas ukazováčik na dlaň. Starej
          Mikulovej musel sa páčiť rozhovor. Tvár jej stratila bledosť, oči žiarili pokojne. Až k
          večeru odobrali sa susedy od seba.
    </tei:p>
    <tei:p>
     Bolo sa už dobre stmilo. Ivka prihrbená ponáhľala sa hore cestou. Pred krčmou pri
          mostíku dohonila ženskú.
    </tei:p>
    <tei:p>
     „To ty, Betka? Ani som ťa nepoznala. Kam ideš?“
    </tei:p>
    <tei:p>
     „Veru domov, strynka naša; chlapec mi je chorý, bola som kúpiť cukru. A vy odkiaľ?“
    </tei:p>
    <tei:p>
     „Idem od Mikulov; kmotra chorľavie, bola som ju navštíviť a poradiť. Natrápi sa to
          človek, natrápi medzi tým svetom; ale úfam, že budem mať zásluhu u pána boha. A tvojmu
          chlapcovi čo chýba?“
    </tei:p>
    <tei:p>
     „Klanie ho sužuje, strynka; už som sa mu naznášala liekov od výmyslu sveta a nič mu nie
          je lepšie. Včera som dala i chudobným, aby sa modlili za dobrý úmysel, nuž neviem, či ich
          pán boh vyslyší. Nesiem tu od žida kúsok cukru, radila mi to tetka. Už neviem, či sa mu
          poľahčí.“
    </tei:p>
    <tei:p>
     „Hm, hm, veru pri malých deťoch len pán boh pomáha. Choď s ním do kostola a obetuj Panne
          Márii dve sviece a snáď sa mu nemoc prevráti.“
    </tei:p>
    <tei:p>
     Ivka by bola ešte všeličo vedela ženičke poradiť, no táto sa náhlila domov. Priali si
          dobrú noc a rozišli sa.
    </tei:p>
   </tei:div>
   <tei:div type="chapter">
    <tei:head>
     4.
    </tei:head>
    <tei:p>
     Na dvore Zázrivákov je živo. Chlapci chodia sem-tam, znášajú, zhľadávajú a vystrájajú do
          Zavŕšia voz, a v takýchto prípadoch načim dobre prizrieť, či je všetko v poriadku, lebo ak
          o kom, tak o paholkovi platí, že ak sa mu lení zohnúť sa vo dvore raz, v cudzom svete sa
          toľko ponazhýba, že ho až chrbtová kosť zabolí. I sám starý gazda vyšiel von, pozerá,
          popravuje a vlastnou rukou pripráva putňu a opálku ku rebrinám. Musí to byť všetko tak
          prichystané, ako sa patrí. Na cestu vystrojený najmladší syn Janko stojí s kapsou v ruke
          pri voze a obzerá bič. Mater pridŕža mu kožuch, pokrovec a v druhej ruke drží veľký do
          ručníka zaviazaný pagáč. Pchá mu ho do kapsy.
    </tei:p>
    <tei:p>
     Za touto vyskakuje si veselo malý šuhajíček a chytá sa starej matere za sukňu. Oblečený
          je stoicky: v košieľke, v palučkách, s holou hlavou. Nezaháňa ho nikto do izby; neboja sa,
          že prestydne. Náš ľud je otužený, nestrasie ním nič a nie to ešte trochu zimy.
    </tei:p>
    <tei:p>
     „Stlýko, stlýko,“ kričí malá chlapina, „mám klajcial!“
    </tei:p>
    <tei:p>
     „Ale čo nepovieš! A kde si vzal toľko peňazí?“ pýtal sa ho Janko so smiechom.
    </tei:p>
    <tei:p>
     „Stalý ňanka mi ho dali,“ hovorilo s hrdosťou chlapča, a poskakujúc na jednej nohe,
          ukazovalo ho semo-tam.
    </tei:p>
    <tei:p>
     „A kde idete, stlýko?“ pýtala sa chlapina o chvíľku.
    </tei:p>
    <tei:p>
     „Ďaleko, syn môj; prídem až pozajtre.“
    </tei:p>
    <tei:p>
     Malý šuhaj na to akoby sa zaradoval. Priskočil k Jankovi a hovoril:
    </tei:p>
    <tei:p>
     „Kúpte mi píšťalku, koníka a koláč!“ Podával mu grajciar.
    </tei:p>
    <tei:p>
     „Ale za grajciar mi toho toľko nedajú,“ doháňal sa s chlapčekom Janko.
    </tei:p>
    <tei:p>
     Dieťa ovesilo hlávku; „a keď viac nemám,“ povedalo smutno a rozšírilo dlane.
    </tei:p>
    <tei:p>
     „Pýtaj si od mamky.“
    </tei:p>
    <tei:p>
     „Mamka mi nedajú.“
    </tei:p>
    <tei:p>
     „Teda od starej mamky.“
    </tei:p>
    <tei:p>
     Dieťa pozrelo spýtavým očkom na starkú a čakalo.
    </tei:p>
    <tei:p>
     „Pýtaj si, neboj sa; povedz, že keď prídeš z výžinku, že jej vrátiš,“ posmeľoval ho
          Janko.
    </tei:p>
    <tei:p>
     Chlapi sa pustili do smiechu. Zahanbené dieťa zakrútilo sa do starkiných šiat. Po chvíli
          Janko vysadol, voz zahol cez bránu a nato zahrkotal po ceste. Žofka stála na preddomí. Keď
          domáci vošli dnu, šla zatknúť bránu.
    </tei:p>
    <tei:p>
     Od známeho rozhovoru so Štefkom bolo sa prechýlilo už na štvrtý týždeň. Ona zostala
          sľubu svojmu verná. Vyhýbala každej schôdzke, rozhovoru a pretrhla každú schôdzku s ním.
          Padalo jej to, pravda, ťažko. Mužná a prudká obyčaj mladého Mikulu zarezala sa bola
          prihlboko do srdca devinho, než by sa bola mohla odtiaľ ľahkým činom vyrvať. No tvrdý svet,
          jej dobré meno, matkin rozkaz kázali tlmiť to, po čom túžilo srdce a ona musela sa
          podvoliť, poslúchnuť. No tak to býva medzi ľuďmi; od seba odoženieš a zo srdca nevypudíš, a
          tak tomu bolo i so Žofkou. Čím viac bolo treba city svoje priviesť do zabudnutia, tým viac
          dovolávalo sa srdce svojho práva. I trval v jej duši boj tvrdý, tým tvrdší, že hrozil jej
          pekným snom zmar, ktorý až v hlbinách otriasa bytosť mladého stvorenia. Lež tieto duševné
          otrasy nepredrali sa na povrch; dusilo ich mladé stvorenie v sebe a skrývalo bôle svoje v
          tajinách srdca svojho. V tomto zápase otrasov strážila nad ňou i matkou schválne do
          popredia pošinutá hrdosť; je ona beztoho tak mocno vyvinutá u našich devíc, že v mnohých
          prípadoch presahuje hranice najmužnejšieho sebazaprenia. V týchto pomeroch natoľko menšiu
          stranu zlej sudby mala deva na svojich bedrách, že jej úlohou bolo vyčkať na riešenie a
          toto ležalo v rukách mladého Mikulu. Deň za dňom takto uchádzal a dvaja mladí viseli medzi
          obavou a nádejami, až Vianoce boli na predpraží najbližšieho času a blížili sa rýchlym
          krokom napred.
    </tei:p>
    <tei:p>
     U Mikulov tiež hnalo sa to všetko starým smerom. Mikulová postonávala. Ledva, že stačila
          poobzerať sa okolo kuchyne, za to však Ivka Šušurkovie tým viac zdržiavala sa jej pri boku.
          Zastávala všelijaké hodnosti; bola viac-menej kľučiarkou, kuchárkou, lekárom a nadovšetko
          tajomníkom. Mikulová mala predpísané užívať všelijaké odvary zelín, no zdravie nielenže
          neprichádzalo, ba bola zo dňa na deň mdlejšia, slabšia.
    </tei:p>
    <tei:p>
     Čím viac však nadobúdala nemoc pravdepodobnosti, tým viac vystupovali do popredia i
          myšlienky synovho ženenia. Mať sama bola s otcom už viac ráz na slove a bolo určené, že
          hneď po Vianociach prikročí sa pilno k prezvedom. O nevestu nebolo strachu. V dedine nebolo
          bohatších ľudí ako oni, len dvaja. Títo boli však oveľa majetnejší než Mikulovci. Sem
          zvrátila Štefova matka svoj pozor. V oboch domoch boli device na vydaj, prečože by jedna
          alebo druhá nemohla zostať jej nevestou? I zaoberala sa pilno v myšlienkach týmto úmyslom.
          Do tajnosti zasvätená Ivka rozhodne, že to nebude proti srsti a tak rozhodnuto, že po
          sviatkoch prikročí sa k veci.
    </tei:p>
    <tei:p>
     „Už mi to bolo dávno v hlave, kmotrička,“ dôverovala si, „akoby ste mi to len z úst
          vyňali… len som nechcela vám chuti pokaziť…; ej, dobre ja to poznám, čo komu vonia!“
    </tei:p>
    <tei:p>
     Ivka sebavedome sa usmievajúc, dívala sa na gazdinú.
    </tei:p>
    <tei:p>
     „Ono by to nebolo zlé,“ hovorila táto, „ale aj nevesta nepríde ku mne na holé kúty — len
          aby nám to nezlyhalo napokon,“ doložila s úsmevom.
    </tei:p>
    <tei:p>
     „Ale prepánaboha, prečo?“ vykríkla udivene Ivka; „či nie je Štefko šuhaj ako kalina
          alebo čo? To by veru bolo pekne! Ani len na to nemyslite, kmotrička moja!“
    </tei:p>
    <tei:p>
     Nastala doba prímeria. Neskôr začala Mikulová:
    </tei:p>
    <tei:p>
     „Ale čo povie na to syn?“
    </tei:p>
    <tei:p>
     Nový čitateľ nečakane prišiel do počtu. Šušurková sa pýtala:
    </tei:p>
    <tei:p>
     „A dali ste mu užiť, čo som vám doniesla?“
    </tei:p>
    <tei:p>
     „Ešte pred desiatimi dňami.“
    </tei:p>
    <tei:p>
     „Nuž?“
    </tei:p>
    <tei:p>
     „Neviem ešte; zdá sa mi, že je tichší. Možno, že mu to vyjde.“
    </tei:p>
    <tei:p>
     Oči Šušurkovej akoby hovorili: „To som si istá.“ Žiaril v nich povedomý blesk.
    </tei:p>
    <tei:p>
     „Nechajte len,“ hovorila, „budete vidieť, že to príde. Čo sa vlečie, neutečie.“ Oči jej
          svietili povždy.
    </tei:p>
    <tei:p>
     „Ale keď do mlyna sa zalieča Záhorákov syn?“ pochybovala Mikulová.
    </tei:p>
    <tei:p>
     „Bože môj, mladosť — radosť, kmotrička moja; uvidíte, ako sa to obráti, keď príde pytač
          od Mikulov.“
    </tei:p>
    <tei:p>
     „A do richtárov chodí akýsi z druhej dediny.“
    </tei:p>
    <tei:p>
     „Dajtimibože! Vohľačka každému a žena jednému,“ usmiala sa Šušurková, pohladkajúc si dva
          razy dlane; „avšak ak nebude v mlyne, bude u richtárov, a ak nie u richtárov, nuž v mlyne.
          A potom, veď sú i inde vášmu synovi roveň dievčatá na vydaj.“
    </tei:p>
    <tei:p>
     „Nu, tak, tak je,“ prisviedčala matka; „ak mu je súdené, nuž bude mu i dané.“
    </tei:p>
    <tei:p>
     Ivke nezapadol úsmev na tvári. Hovorila:
    </tei:p>
    <tei:p>
     „Dočkajte len, kmotrička zlatá, ak o to pôjde, ako po masle. Prv sa ja o tom prezviem,
          ako by sa vám prisnilo. Ó, nejednému som už ja cestu vyšliapala! Budete vidieť, že sme
          dobre mierili, že mu je to súdené. Ó, akoby aj nie, veď pán boh vie, čo robí.“
    </tei:p>
    <tei:p>
     Potom počali susedky šepotať.
    </tei:p>
    <tei:p>
     Pravdepodobne rozprávala Ivka, že ako sa ona do toho pustí a ako to bude pekne a dobre.
          Že pritom nezabudla do popredia potisnúť svoje sladké „ja“, to nebude hriechom nám si
          domyslieť. To však je skutkom, že sa jej dnes dobre darilo. Až v noci s hodným batôžkom pod
          pazuchou prišla domov.
    </tei:p>
    <tei:p>
     Medzitým, bárs zámysly ženenia s najväčšou obozretnosťou boli držané pod pokrývkou a i
          Šušurkovej odporúčali držať jazyk na uzde, chýr predsa presiakol do širších vrstiev a
          počali si o ňom rozprávať i na dedine. Device brali Štefka silnejšie na mušku, usmievali sa
          a podkúšali, že vedia, čo je vo veci a zvesť bola v nedeľných poradách mamičiek vzatá zo
          všetkých strán do reči, určovala sa, nakoľko je tvrdenie možnosťou a hádalo, do ktorej
          strechy uderí tento nový blesk.
    </tei:p>
    <tei:p>
     I šuhajovi prišiel chýr do uší. V prvom okamihu zbledol, no dosť rýchlo sa premohol,
          zaťal zuby, zmraštil obrvy a nepovedal ani slova. Nápadné bolo síce jemu, že Šušurková tak
          často navštevuje dom rodičov, že s materou vedie rozhovory, šušká atď. Umienil si, že bude
          pozornejší a poobzerá sa, aby vyzvedel, čo je vo veci. Predovšetkým však rád by bol býval
          na slove so Žofkou. Obával sa, že zvesť zablúdi i do Zázrivákov a v deve len utvrdí
          domnienku, že pomer ich udržať sa nedá a on príde i o tie slabé výhľady opätovného
          zblíženia, ktorými sa kojil, tešil a utvrdzoval. Toto však sa mu už nepodarilo. Žofka tak
          obratne vedela sa držať od neho obďaleč, že nemohol s ňou nielenže prehovoriť, no ani len
          zámienkou dať jej na vedomie, že je jej i teraz verný a že to nie pravda, čo svet schytil o
          ňom do rečí. I nepozostávalo mu inšie než sústrediť svoju pozornosť na vyskúmanie úmyslov
          matkiných a potom vyčkať, kým táto nevtiahne do svojich plánov i hlavnú osobu: jeho.
    </tei:p>
    <tei:p>
     Stará Mikulová zatiaľ čím ďalej tým väčšmi slabla. Len ťažko udržala sa na nohách a
          nakoľko nemoc postupovala do popredia, natoľko i ju zaujímali myšlienky. Cítila, že musí sa
          stať v dome obrat. Inokedy, keď jej prišlo na myseľ, že musí oddať opraty hospodárstva sile
          mladšej, nevedela sa striasť istej odstrašujúcej predtuchy, no dnes bola spriatelená už i s
          tým a sama cítila akýsi duševný mier, keď sa zabrala do hlbín svojich plánov. My, ľudia,
          sme takí. Keď sa v našej duši zrodí úmysel alebo vznikne v šerej diali neurčitý výhľad, tu
          nádej hneď obdarí farbou a leskom deti našej duše a obostrie ich pelom milozdania, osvieti
          ich pekné strany, takže človek počne mimochodom s nimi sa zaoberať, po nich túžiť a si ich
          žiadať, a keď ich dosiahnuť nie je vstave — natoľko privykol už k nim — cíti, že chýba mu
          niečo, že nevyplnenou zostala časť jeho duše, a že nepokoj vhniezdil sa mu v záhyby srdca.
          Mikulová podobne prechádzala cez tieto state vnútorného naladenia. V izbe jej skrsla mladá
          postava zručnej nevesty, ako obehne má sa okolo roboty, ako rada prijme slovo a ustatkuje
          starších, a keď sa vsnila v tie pekné výjavy rodinného súladu a svornosti, samosebou vyšiel
          jej na zvráskavenú tvár úsmev radosti a ženba synova dozrela v otázku, ktorú čím rýchlejšie
          prispeje rozriešiť, tým väčšieho uspokojenia podá svojmu presvedčeniu a svojej duši.
    </tei:p>
    <tei:p>
     V týchto myšlienkach však najviac nepokoja jej spôsobila neistota, kam
          sa má obrátiť synovi po nevestu. Najradšej by bola, keby z mlyna alebo
          od richtárov, no nevie posiaľ nič istého. Šušurková sa neprezvedela
          ničového nič a na slepo ona ver’ kroka neurobí, tak isto, že tu stojí
          a volá sa Zuzanou Mikulovou. Hádala v mysli na tú súdenú, no i jedna
          sa jej zdala byť ňou, i tá druhá. Je síce pravda, že i u mlynára i u
          richtára ide to zvysoka, zvyšša než u nich. Richtár chodí v čižmách a
          rád sa panští a mlynár je vospustný; ide mu, ako sám chce, kúpil si i
          modrý odev so striebornými gombíkmi a vedie si hrdo ani z mesta. Nuž
          ale ani oni nie sú z posledných, a potom prečože by to nemohlo byť
          jedno k druhému roveň? Čo má čakať richtár, čo mlynár? Na celom okolí
          nie je tu súcejšieho výdaja pre ich dievky ako ku nim. Lež len ktorá
          je to tá súdená? Ktorá by sa lepšie vydarila, poslúchala ako nevesta?
          Na ktoré dvere by mala dať zaklopať, kam kuknúť na priezory bez toho,
          žeby ich odpravili, to boli všetko otázky, na ktoré mala zodpovedať
          budúcnosť a ktoré zaujali jej myseľ tým viac, lebo čo by sa čokoľvek
          stalo, čo by jej syn do smrti sa neoženil, stará Mikulová zahanbiť a
          ponížiť sa nedá a rovnalo by sa jej to hotovej smrti.
    </tei:p>
    <tei:p>
     O synovej vôli neprišlo do reči. Podľa matkinho úsudku nebolo to jeho starosťou, aby sa
          on miešal do podobných vecí, bo vraj mladá chasa nemá ešte prečisteného rozumu. Ona je
          skúsenejšia, staršia a svojmu decku zaiste nechce zle. Však potom, keď mu prebrodia cestu,
          bude mať dosť času o tom premýšľať. A tak na starostiach zbudlo až na to, že ešte nebolo
          istoty, ktorá je to tá súdená. Že by však jej budúca nevesta mohla sa nachádzať i von z
          kruhu tých dvoch, Mikulovou do cieľa vzatých devíc, to starenke ani na um neprišlo. Hral tu
          zástoj onen „roveň“ a tak tá súdená musela sa nachádzať neomylne len v tom „roveň“ a to
          boli len tie dve rodiny: richtárova a v mlyne. Inšie bolo proti prírode, nemožnosťou niečo
          takého, „čo nie je človeku obecané“.
    </tei:p>
    <tei:p>
     A v tomto súhlasila s ňou i Šušurková. „Ó, pán boh chráň a zavaruj, kmotrička naša, o to
          nemajte strachu; pán boh to múdrejšie zariadil, ako sa to sprostému človeku zdá. Veľký
          krčah mnoho vody načrie a na veľký voz veľkú fúru kladú. Ani na to len nemyslite, veď by
          potom ani poriadku na svete nebolo.“
    </tei:p>
    <tei:p>
     Na podobné dôvodenie ver’ že potom protirečenie zaniknúť musí, a tak keď nebolo príčiny
          k obavám, v pokoji a s istotou očakávala starostlivá matka budúci rozvoj veci.
    </tei:p>
    <tei:p>
     Lež človek mieni a boh mení. Vianoce už silno postúpili dopredu. Do Adama a Evy neboli
          len štyri dni. Hospodári a gazdinky majú teraz najviac práce a hodiny nikdy tak rýchlo
          nejdú ako v predvečer výročitých sviatkov. Každý zdržiava sa doma; práca množí sa v rukách
          a niet jej konca ani kraja.
    </tei:p>
    <tei:p>
     Mikulová napriek nemoci držala sa povždy hore hlavou; nemala stania, kým neporobila si
          jedno-druhé, čo pred sviatkami padalo na váhu tým viac, aby ju svet neposúdil, že ani cez
          tie božie dni nevie si usporiadať v dome ako treba a nezdoba že jej vykúka z každého kúta.
          Práca však vzala svoje: slabé telo podľahlo a ona musela na posteľ.
    </tei:p>
    <tei:p>
     Náhly zvrat k zlému a starenkin žltý obličaj postrašili i domácich; obstali ju a dívali
          sa po sebe. Otec chcel poslať do mesta po lekára, čomu sa však nemocná vzoprela, udávajúc,
          že to samo sebou prejde, len čo sa trocha vypočinie. Žiadala si Šušurkovú.
    </tei:p>
    <tei:p>
     Táto nebola u Mikulov už tretí deň. Gazdinú našla úplne premenenú, upadnutú.
    </tei:p>
    <tei:p>
     „Ej, kmotra, zabúdate na nás; ani akoby nás v dedine nebolo. Vitajte, sadnite u nás,“
          vítala ju hlasom slabým, nezvučným.
    </tei:p>
    <tei:p>
     Ivka s tvárou najväčšieho prekvapenia blížila sa k posteli. Na tvári rodilo sa jej
          prekvapenie, sladkosť, starosť, zdesenie a útrpnosť jedno za druhým. Sadla si na okraj
          postele, pýtala sa po nemoci, po liekoch a potom hádala, prečo sa choroba k zlému chýli.
    </tei:p>
    <tei:p>
     Potom nasledoval celý rad predpisov. Šušurková poznala na sto prípadov vyčítať, ako sa
          jej pacientom zrazu nemoc obrátila a oni potom žili dlhé roky čerství ani ryba. I vyslovila
          konečne zlatej kmotričke, že ani ona sa ničoho obávať nemusí.
    </tei:p>
    <tei:p>
     „Sotva ja dotiahnem do Silvestra, Ivka,“ vetila poľahmo nemocná; „cítim, že mi ubúda
          sily.“
    </tei:p>
    <tei:p>
     Na Šušurkovej bolo poznať, že na podobnú reč nebola pripravená. Podívala sa na nemocnú a
          potom sladkým hlasom preriekla:
    </tei:p>
    <tei:p>
     „Škoda si vám robiť ťažké myšlienky. Nebojte sa, ešte to pán boh nedá. Už som vám dávno
          predpovedala, že najprv mňa vynesú.“
    </tei:p>
    <tei:p>
     Nemocná sa zasmiala, bol to trpký úsmev. Potom hovorila:
    </tei:p>
    <tei:p>
     „Taký som mala ťažký sen; však sa pamätáte na moju nebožku matku. Pán boh jej ľahkoduši.
          Bolo to ako v Záhorí na robotách… Robili sme pri zboží. Zrazu som sa ja odtrhla od
          ostatných a pustila som sa ani sama neviem kam. Idem, chodím, blúdim a nevedela som, kade
          mám ísť. Zrazu prídem do hory; plačem a dívam sa, kade by som mohla vyjsť von, až tu od
          chrbta začujem hlas. Obzriem sa a vidím svoju nebožku matku; kývala na mňa prstom. Pustila
          som sa výskoky ku nej, lež ona stratila sa mi spopred očí ako hmla. Už ma volá.“
    </tei:p>
    <tei:p>
     Niečo podobného bolo Ivke v inšom prípade dokumentom, dnes však nie. Nie na to bola ona
          už štyridsať rokov v svojom remesle, aby nevedela vyhodiť z hlavy to, čo nechcela, aby sa
          tam zahniezdilo. Lež dnes to nešlo; nemocná na všetko pokrútila hlavou. Bola pristaršia,
          než aby upustila od toho, čo sama za nevyhnutnú, stať sa majúcu udalosť považovala.
    </tei:p>
    <tei:p>
     „Je to už tak súdené,“ riekla; „umrieť musí každý, nikto nezhorí na slnku. Všetko by
          bolo dobré a v poriadku, len keď neviem, čo so synom, a neviem, kto zatlačí mužovi oči.“
    </tei:p>
    <tei:p>
     „Vy ste si toho už mnoho namysleli, kmotrička,“ zneli ďalšie prehovárania lekára v
          čepci; „nezabiehajte tak ďaleko. Nie ste dnešná; bude to hneď ináč, len aby sa prehodilo na
          inakší čas,“ dokončila kuknúc do okna.
    </tei:p>
    <tei:p>
     „Nech je už, ako pán boh chce,“ odpovedala nemocná a zamyslela sa.
    </tei:p>
    <tei:p>
     Na jej čele bolo vidieť, že vo vnútri ju niečo tlačí, že čosi má na srdci a nerada ide s
          tým navonok. V očiach driemala jej myšlienka a tvár jej zračila neistotu, starosť.
    </tei:p>
    <tei:p>
     Dve susedky pobudli na istý čas vedľa seba; potom chytila sa slova nemocná. Obrátila
          smer svojej reči na ženbu syna a vyzvedala sa, či nevie nejaký chýr z mlyna alebo od
          richtárov.
    </tei:p>
    <tei:p>
     „Veru ešte nie; koľkokoľvek ráz som tam prišla, vždy sa niekto napodjaril. A načo vám to
          leží na srdci? Však nebude vo mlyne, bude u richtárov.“
    </tei:p>
    <tei:p>
     Nemocná zmraštila čelo. Ona a chodiť po pytačkách z domu do domu ako žobrák za kusom
          chleba. Toho sa ver’ nedožije nikto, čo by priam jej dom nevesty nevidel a všetko obrátilo
          sa naruby. I zadívala sa a mrzuto zvolala:
    </tei:p>
    <tei:p>
     „Ej, to ver’ zas nie, Ivka, Mikulovci nepôjdu z domu do domu a čo by priam toľko zlata
          mala, koľko sama odváži. Môj syn pôjde len na isté…“
    </tei:p>
    <tei:p>
     Šušurková nevedela odporovať. Riekla:
    </tei:p>
    <tei:p>
     „No veď ja to, kmotrička, tak nemyslím; však sama vidíte, že z týchto dvoch je mu
          ktorási súdená.“
    </tei:p>
    <tei:p>
     To uspokojilo; Mikulová umĺkla. Potom pokračovala:
    </tei:p>
    <tei:p>
     „Nu, však je to; ale ktorá?“
    </tei:p>
    <tei:p>
     „Však cez sviatky sa budeme prezvedať; nestarajte sa!“
    </tei:p>
    <tei:p>
     „Cez sviatky, cez sviatky,“ hovorila ťahavo; „a ak umriem prv ako sviatky prídu?“
    </tei:p>
    <tei:p>
     Ivka zvedavo pozrela na nemocnú, nevedela, čo mieni.
    </tei:p>
    <tei:p>
     Po dlhšej prestávke začala rozhovor zas gazdiná:
    </tei:p>
    <tei:p>
     „Počujte, kmotra, s niečím sa vám zdôverím. Vy ste boli vždy príchylnou k nám a aj ja
          som mala vždy dôveru vo vás, veď sme spolu rástli a v láske a svornosti spolu nažívali od
          mladi. Vidíte, som stará; v prsiach mi chrčí a nedá mi dýchať. Bojím sa, aby som zrazu
          neusnula naveky. Moja matka kedysi rozprávala, že sú také vedomkyne, čo vedia odsúdenca
          alebo odsúdenicu privolať. I ona že dala môjmu nebožtíkovi otcovi začítať, keď chcela
          vedieť, kto je ten jej budúci. Aby som si nadobudla istoty, umienila som si, že i ja to
          urobím, dám poveštiť, aby som privolala Štefkovu budúcu. Ak by ma pán boh vzal, zomriem
          aspoň v pokoji a nebude mi ťažko lúčiť sa s týmto svetom.“
    </tei:p>
    <tei:p>
     Starká si odpočinula; vystali jej prsia, hovorila rýchlo, jedným dychom.
    </tei:p>
    <tei:p>
     „Vidíte, Ivka, vy ste skúsená, múdra osoba, vy mi budete vedieť poradiť. Tak mi odľahne
          na srdci, akoby mi centy z neho sňal. Ja sa vám odslúžim. Pomôžete mi, vezmete sa na to?“
    </tei:p>
    <tei:p>
     Otázka nemocnej upravená bola isto, vážno.
    </tei:p>
    <tei:p>
     Ivka zdĺžila tvár prekvapením a strachom v tom najväčšom zmysle slova. Pohliadla na
          nemocnú zrakom udiveným, potom sklopila oči, akoby sa zabierala v myšlienky a hľadala niečo
          v zákutí svojich skúseností. Prešla chvíľka; nikto nepreriekol slova. Nemocná dívala sa na
          ňu; čakala na odpoveď.
    </tei:p>
    <tei:p>
     „Hm, veď, však uvidím, už som pozabúdala,“ hovorila výhovorčivo vedomkyňa jedno za
          druhým; „keď to potom prihorí človeku na prsty. Nemajte toľko starostí, veď sviatky sú už
          tu — potom sa dozvieme.“
    </tei:p>
    <tei:p>
     „Nie, Ivka, už som si umienila; chytíte sa na to?“
    </tei:p>
    <tei:p>
     „Bojím sa — keď je to také strašné; ale keď už len chcete, nedbám… neurobila by som to
          ani za celý poklad…“ potom sa pýtala: „A na ktoré máte úmysel?“
    </tei:p>
    <tei:p>
     Nemocná udivene pozrela na ňu. Tak silno bolo vryté v jej myseľ, že to musí byť len tých
          dvoje dievčat, ktoré si praje, že nezbadala, ako môže Ivka túto otázku predložiť.
    </tei:p>
    <tei:p>
     „A prečo sa to pýtate?“
    </tei:p>
    <tei:p>
     „Musím ich najprv začítať na krížnych cestách. Ináč by sa vám ťažko podarilo, čo máte v
          úmysle.“
    </tei:p>
    <tei:p>
     „Nu, na mlynárovu a richtárovu. Však sa vám len nesníva, aby som i na druhé myslela?“
    </tei:p>
    <tei:p>
     „No, veď aj ja tak myslím,“ poddávala sa Šušurková.
    </tei:p>
    <tei:p>
     „A ak by sa zjavila i taká, na ktorú sme nepočítali?“
    </tei:p>
    <tei:p>
     Šušurková kývla plecom; čo bolo komu súdené, to bolo u nej v platnosti naveky. Nuž
          povedala:
    </tei:p>
    <tei:p>
     „To ja už neviem, kmotrička; ale na to netreba ani myslieť. Akoby to len mohlo byť, veď
          sa to nijako nezrovnáva.“
    </tei:p>
    <tei:p>
     Nemocná sa uspokojila. Bolo to tak povedané, ako sama chcela. Potom spýtala sa:
    </tei:p>
    <tei:p>
     „A kedy to podujmeme?“
    </tei:p>
    <tei:p>
     „Na Štedrý večer, pred samou utierňou; inokedy sa to nešikuje, nemalo by to výsledku.
          Viete, každá vec má svoj poriadok a svoj čas.“
    </tei:p>
    <tei:p>
     Po tomto rozhovore Ivka pritúlila sa bližšie k nemocnej, spravila tajomnú tvár a šeptom
          dávala úpravy nemocnej, čo všetko má sa prichystať, keď sa vystroja siahnuť na rúšku
          budúcnosti a smelou rukou vmiešať v dielo rúk božích trosky menlivej ľudskej krehkosti.
    </tei:p>
    <tei:p>
     „A budete môcť vstať z postele?“ pýtala sa pri odchode Ivka. „Musíme sa vybrať spolu do
          kostola.“
    </tei:p>
    <tei:p>
     „Akosi by som si ešte trúfala,“ znela odpoveď.
    </tei:p>
    <tei:p>
     „Ja vás budem čakať pri fortni pri kostole. Dobre sa zakrútite, aby ste ešte viac
          neprestydli. Košeľu oblečte naopak. Keď odtrúbi jedenástu, ja budem už na mieste; vy sa
          vytraťte, aby vás nikto nezbadal, nevidel, nepoznal. To, čo som vám povedala, pošlite mi
          hneď ráno. Ja idem ešte dnes o polnoci na krížne cesty a musím sa zblížiť i richtárovcom i
          mlynu. Zdraví sa majte.“
    </tei:p>
    <tei:p>
     „Zbohom; choďte, Ivka, dobrú noc.“
    </tei:p>
    <tei:p>
    </tei:p>
    <tei:p>
     Vonku premenil sa rýchlo čas. Nebo sa zakabonilo, zo šedých oblakov valil sa hustý sneh
          v chumáčoch a divý vietor stenal v diaľnych horách a hučal po príšerne bielom a zamretom
          poli. Tma, hustá čierna tma šírila sa desne po okolí a sťaby olovenou ťarchou visela nad
          pustým výzorom hornatej dedinky. Zdalo sa, že tu smrť býva; po ceste nevidno človeka, každý
          je rád, že je doma, a len kde-tu cez malé prícestné okienka vlnia sa pruhy mdlého svetla a
          hádžu zlomené odblesky na mŕtvu, bielu plachtu okolia. Kde-tu zavyje pes a nato zahviždí
          vietor a v tejto odstrašujúcej strane živlov zíva ťažká, hustá tma pozdných hodín.
    </tei:p>
    <tei:p>
     „Nám ako nám,“ hovoria pri peciach utúlení dedinčania, „ale tým, ktorých pristihlo na
          cestách!“
    </tei:p>
    <tei:p>
     „Nech im pán boh pomáha,“ prajú dobrí ľudkovia a rozprávajú si príhody, ktoré zakúsili
          oni v podobných chvíľach na cestách.
    </tei:p>
    <tei:p>
     Lež predsa nie celkom pusto je vonku. Keď vietor spočinie a nemetá chumáče do tváre, na
          tmu zvyknuté oko zbadá hore cestou ponáhľať sa postavu a vidí ju zmiznúť v uličke, vedúcej
          do dvora Zázrivákov.
    </tei:p>
    <tei:p>
     Postava nahne sa k oknu; tam ešte svietia. Obíde okolo, vrzgne dvierkami, zastaví sa v
          blízkom kúte a čaká.
    </tei:p>
    <tei:p>
     Vietor medzitým trval ďalej. Na dvore rástli záveje navidomoči a predmety halili sa v
          tmavú, hmlistú neurčitosť. Fujavica občas stíchla; postava využila vhodnú chvíľku,
          pristúpila k nádvornému obloku a pozorovala, čo sa deje dnu. Zrazu náhlo ustúpila späť do
          kúta a upriamila pozor k pitvoru.
    </tei:p>
    <tei:p>
     Prešla chvíľka, nádvorné dvere vrzgli a ženská postava zašerela sa vo tme. Tieň
          čakajúceho opatrne vystúpil z tmy.
    </tei:p>
    <tei:p>
     „Žofka, Žofka,“ čuť bolo pritlmené, silným šepotom zvýraznené slová, „počkaj, musím ti
          niečo povedať.“
    </tei:p>
    <tei:p>
     Deva sa strhla; preľaknuto dívala sa do tmy. Neznáma postava na prstoch blížila sa k
          nej.
    </tei:p>
    <tei:p>
     „Preboha, Štefko, to si ty? Čo tu hľadáš?“ skríklo udusene dievča a utekalo späť.
    </tei:p>
    <tei:p>
     „Žofka, neuchoď; počkaj, budeš banovať. Najprv počuj, čo ti chcem povedať a prečo som v
          takej škaredej chvíli prišiel.“
    </tei:p>
    <tei:p>
     Deva akoby nečula; už držala kľučku za hlavu.
    </tei:p>
    <tei:p>
     „Žofka, ak máš ešte úprimné srdce ku mne, postoj a poď sem. Ja nemôžem až tam ísť, tam
          by nás počuli. Už tu čakám dobrú hodinu,“ hovoril šuhaj a cúvol zasa do kúta.
    </tei:p>
    <tei:p>
     Deva postála; zdala sa byť na rázcestí. Potom zrazu sa obrátila a rýchlo kráčala k
          čakajúcej postave.
    </tei:p>
    <tei:p>
     „No, hovor, Štefko; lež chytro, by nevyšiel gazda.“
    </tei:p>
    <tei:p>
     Šuhaj začal; reč jeho plynula tíškom, šeptom. Vyjadrené myšlienky však zrkadlili
          rozčúlenie, neurčitosť, radosť. Naposledy pýtal sa dievčaťa:
    </tei:p>
    <tei:p>
     „Teda prídeš, Žofka?“
    </tei:p>
    <tei:p>
     Deva neodpovedala. V okne mihol sa tieň. Mladým trhlo. Žofka skočila ku dverám a šuhaj
          zmizol ako tieň za dvierkami východu. V pitvore stretla sa s gazdom.
    </tei:p>
    <tei:p>
     „Nebol tu nikto, Žofka?“
    </tei:p>
    <tei:p>
     „Nevidela som nikoho, sváčko,“ odpovedalo dievča.
    </tei:p>
    <tei:p>
     „Ale, veď sa mi pozdalo, že tu pod oknom ktosi šuští,“ hovoril gazda, vychádzajúc
          obzrieť sa po dvore.
    </tei:p>
    <tei:p>
     Žofka vošla do izby. Domáci sedeli okolo pece; ona sadla si ku kúdeli. Bola bledá a
          triasla sa na celom tele.
    </tei:p>
   </tei:div>
   <tei:div type="chapter">
    <tei:head>
     5.
    </tei:head>
    <tei:p>
     Blížil sa pomaly svätvečer. Po domoch koná sa práca parou a gazdinky snáď len pri hodoch
          majú toľko obchodu čo dnes. Zmrkne sa ani sa nenazdáš, hviezdičky povyskakujú na oblohu a
          mrak sadne nezbadane na chaty našich hôr. Oheň veselo blkoce na ohniskách; z obidvoch strán
          sú obstaté bachratými hrncami a pri vykúrenej peci sedia v rade učupené malé detváky a
          čakajú na prvý koláč.
    </tei:p>
    <tei:p>
     V izbe zatiaľ už je všetko v poriadku; podlaha je zametená, prípecok obielený, obrázky,
          lavice a stôl poumývané a nad armáriou postavený bujný snopec žita a zelená parožka z
          jedliny. Mužské pohlavie je už v paráde; to nemá toľko na hlave čo ženy. Odbaví sa statok,
          zatkne sa ponad každý vchod čerstvá jedličia chvojka, vykropí sa maštaľ svätenou vodou,
          porozhadzuje sa po štyroch stranách sveta po hrsti zbožia a je po Kačinej svadbe. Potom
          postáva a vyhýba ženám; lebo tieto nerady vidia, keď sa im kto pletie počas roboty popod
          nohy.
    </tei:p>
    <tei:p>
     U Mikulov strojí večeru dcéra. Matka si žiadala, nuž otec odkázal po nich, aby prišla i
          s rodinou. Naši ľudia nešli by síce cez tieto sviatky ani na krok od domu, no ale potreba
          zákon ruší a človek aby sa nikdy nezariekal. I jej to ide vrtko: mala sa od koho naučiť.
          Matka jej síce nepomôže. Ledva sa drží na nohách. Nuž ale ani netreba, veď jej sama káže,
          aby sa nechápala z postele, ale starí ľudia si nedajú povedať. Oni až vtedy uznajú, keď im
          prichodí na prsty.
    </tei:p>
    <tei:p>
     Len čo sa zvečerie, domáci zhromaždia sa do chyže. Stôl je už prikrytý a svetlo horí nad
          armarkou. Potom prídu ženy a čeľaď sadne si k večeri.
    </tei:p>
    <tei:p>
     Na stole rozostavené sú oblátky, petržlen, cesnak, chlieb, koláče, med, orechy a jablká
          rad-radom. Jedenie začína sa modlitbou. Po nej každý vezme oblátku, natrie ju medom a zje.
          Potom umĺknu a pozorujú gazdu. Tento vstane, zažmúri oči a vyberie každému po orechu. Komu
          sa dostal zdravý, bude zdravý až do budúcich Vianoc, komu chybný, zachváti ho nemoc alebo
          smrť. Kým prísediaci zabávajú sa skúmaním jadier, gazdiná rozdáva hríbovú, trhancami
          zavarenú polievku, za čím nasleduje krúpna medová kaša a rezance, obsypané tvarohom. Potom
          rozkrája gazda koláče, naleje čeľadi hriateho, chytí pohárik a začne vinšovať. Čeľaď s
          povznesenou tvárou počúva starčeka, a keď dokončí, po jednom zbližuje sa k nemu, aby jej na
          čelo medom namazal kríž. Okrem známej povery treba to i na to, aby ju svet návidel a aby
          bola takou dobrou ako ten med. Gazdiná po modlení prvá vstane a prichytí sa ku chystaniu
          pre statok. Každému oddelí kúsok oblátky, jablka, cesnaku, petržlenu a zaobalí do cesta.
          Gazda však vezme vajce, med a sprevádza ju a hladí statok rad-radom najprv vajcom, aby bol
          tlstý, okrúhly a potom robí mu medzi rožkami krížik medom, aby ho radi mali kraviari a
          neublížili mu na paši.
    </tei:p>
    <tei:p>
     Keď sa takto všetka práca ukončí, nastanú posiedky. Ženské a mužské pohlavie posadá si,
          kam sa komu páči, smeje, beseduje a zhovára sa. Čo v dome slobodného, vytratí sa do susedov
          a každý čaká tú mystickú, tichom noci, žiarou zimných hviezd a poéziou krásnych spomienok
          obrúbenú utiereň.
    </tei:p>
    <tei:p>
     Mikulová napriek všetkým prehováraniam domácich nechcela sa odobrať na pokoj. Len čo
          vytrúbil hlásnik jedenástu, vytratila sa potíšku do komory, obliekla sviatočný kožuch,
          zakrútila sa opatrne do šatky a vyšla navonok. Nemocou skľúčená len ťažko brala sa napred.
          Kostol bol na dolnom konci viesky. Bol synom predošlého storočia, čierny a ohradený bol
          parkanom. Za ohradou bol cmiter. Bola smelšou, než aby sa bála vkročiť do tmy, no striaslo
          ňou, keď videla pnúť sa do výšky stavbu posvätnej budovy. Kostol je ešte vždy obkľúčený v
          názore nášho prostého ľudu tajomným okružím istej posvätnej hrôzy, a ako tam rád zájde si
          vzdychnúť nábožný ľud vo dne, tak rád obíde ho v hodinách tmy, bo noc, ako príslovie
          hovorí, má svoje právo a svoju moc.
    </tei:p>
    <tei:p>
     Na fortni čakala ju Ivka. Pod plachtičkou mala zakrútený batôžtek; šla Mikulovej pár
          krokmi v ústrety.
    </tei:p>
    <tei:p>
     „Čakáte?“ pýtala sa Mikulová.
    </tei:p>
    <tei:p>
     „Už vás dobrú chvíľu vyzerám,“ znela odpoveď.
    </tei:p>
    <tei:p>
     Ženy vošli do okružia cmitera.
    </tei:p>
    <tei:p>
     Pred nimi tratila sa do výšky červená veža s kohútom, hviezdou a krížom a v úzadí čeril
          hrebeň ostrého príkrovu. Okolie samo dýchalo desnou temnotou. Vôkol bolo mŕtve ticho, len
          hviezdičky žiarili na čistom zimnom nebi jagotavo.
    </tei:p>
    <tei:p>
     Ivka šla popredku a čakala tichým krokom za ňou sa uberajúcu Mikulovú. Vchod pod
          zvonicu, cez ktorý išlo sa do kostola, bol otvorený. Zvonicou volajú na mnohých miestach
          otvorený, prístupný spodok veže. V uhloch drží budovu štyri ozrutné opory a boli niečo
          vyššie v krížovom spätí poschodnými stolicami dovedna upevnené.
    </tei:p>
    <tei:p>
     Ženy obišli hlavný vchod a dali sa vpravo pod vežu. Dvere chrámu boli už otvorené. V
          kostole kmitalo sa pred oltárom večné svetlo. Jeho lúče rozplývali sa po tmavom, tajomnom
          priestore akoby zlatými vláknami a vynímali sa uprostred velebného ticha magicky. Bázeň a
          skľúčenosť vkrádala sa do srdca: city zodpovedajúce dôstojnosti toho miesta, kde toľké
          tisíce sŕdc prosí veľkého boha o milosť, o požehnanie, a kde človek nájde mier a útechu i
          vtedy, keď ju už na celom svete stratil.
    </tei:p>
    <tei:p>
     Mikulovú prechádzal mráz. Pritúlila sa tesne k sprievodkyni. Inokedy prichádzala sem
          prosiť o požehnanie i s ľahkým srdcom prekračovala prah kostola. Dnes chvelo sa jej vnútro
          pocitom ľaku a bez prekážky poddávala sa pokynom spoločnice.
    </tei:p>
    <tei:p>
     Najprv kľakli a pomodlili sa. Iva vyňala potom spod obrúska obstojný batôžtok a
          rozkrútila ho. Bol tam hrniec, malá riečnica, dva nože, v jednom batôžku popol, pozostatky
          zo štedrej večere a vreteno.
    </tei:p>
    <tei:p>
     Šušurková vstala prvá. Vyzerala desne. Oči sa. jej iskrili a ostrý nos odrážal sa
          nápadne od chudej, zvráskavenej tváre. I striaslo to Mikulovú až v kostiach a len
          kedy-tedy, s výrazom nadprirodzenej bázne utkvela pozorom na nej. Všade dívala sa na ňu
          tma, len tichá lampa rozháňala čiernu noc a rozlievala bledé, príšerné svetlo v obvode
          hrobového zátišia.
    </tei:p>
    <tei:p>
     Dej sa začal. Ivka podala spoločnici vreteno a postavila naň riečicu, potom obhádzala
          dlážku zelinami, urobila kriedou kruh a odriekala potichu zariekajúce formulky proti moci
          zlého. Zatým išla s kriedou k uholným oporám, poznačila ich krížikmi, pokropila svätenou
          vodou a pristúpila v ten bok, odkiaľ chcela, aby sa dostavila súdená, hádzala v tom smere
          odrobinky z pozostatkov zo Štedrého večera a hovorila:
    </tei:p>
    <tei:l>
     Ako hory dovysoka,
    </tei:l>
    <tei:l>
     ako vody dohlboka,
    </tei:l>
    <tei:l>
     tak ich para po ňom
    </tei:l>
    <tei:l>
     a ich láska pri ňom,
    </tei:l>
    <tei:l>
     i radovizeň i túžovizeň,
    </tei:l>
    <tei:l>
     i bažovizeň, a príchylizeň,
    </tei:l>
    <tei:l>
     po šuhajovi, po mládencovi
    </tei:l>
    <tei:l>
     ako kalina, ako malina.
    </tei:l>
    <tei:p>
     Mikulová stála tíško v kútiku; šeptala. Či to bola modlitba, nevedno. Oči jej desne
          blúdili raz na privolávajúcu spoločnicu, raz zas do svätyne. Šušurková robila pohyby
          rukami. Tak strašne vynímala sa v tej tme! a dnu v kostole žiarila lampa tak tajomne,
          príšerne. Zazdalo sa jej, že v bledom priestore chrámu pohybujú sa čierni, neurčitých podôb
          duchovia.
    </tei:p>
    <tei:p>
     Iva rad-radom tri razy zopakovala formulu. Potom prišla ku riečici. Ukazovala chudým,
          kostnatým prstom na popol.
    </tei:p>
    <tei:p>
     „To je, čo mi zostalo z popola holubacích sŕdc, čo som sypala v mlyne a u richtárov.
          Podajte mi ho sem.“
    </tei:p>
    <tei:p>
     Mikulová sa nahla; ruka sa jej triasla, ústami jej drkotalo od strachu.
    </tei:p>
    <tei:p>
     Zariekačka zas obišla tri razy riečicu a odriekala čosi pošepky, potom šla na predošlé
          miesto, obrátila sa chrbtom v tú stranu čo predošle a hádžuc popol z opaku ruky, hovorila:
    </tei:p>
    <tei:l>
     Nejeden, nedva, netri,
    </tei:l>
    <tei:l>
     šibte sem, prudké vetry,
    </tei:l>
    <tei:l>
     dievky bohaté, skočné, chytré,
    </tei:l>
    <tei:l>
     veselé, šibne i robotné!
    </tei:l>
    <tei:l>
     Neštyri, nepäť, nešesť, sedem
    </tei:l>
    <tei:l>
     z jedenia, pitia, šibte ich sem,
    </tei:l>
    <tei:l>
     nech neposedia, nepostoja,
    </tei:l>
    <tei:l>
     nech bez meškania sem sa stroja!
    </tei:l>
    <tei:l>
     Nie osem, deväť a nie desať,
    </tei:l>
    <tei:l>
     len jednu hodnú semká obráť;
    </tei:l>
    <tei:l>
     jednu jedinkú, tú súdenú,
    </tei:l>
    <tei:l>
     pánom bohom mu obecanú.
    </tei:l>
    <tei:p>
     Po tejto práci zvyšný popol roztrúsila v povetrí a hovorila: „Ja ťa žehnám piatimi
          prstami, šiestou dlaňou, aby teraz prišla sudba sudbička na ňu.“ Potom stokla na chrbte
          ruky dohromady a zariekala otčenáš naopak. Ku koncu však prišla k riečici, zapichla nožíky
          za lyká a krútiac ju, hovorila:
    </tei:p>
    <tei:l>
     Svätí mládenci a panny,
    </tei:l>
    <tei:l>
     buďte na pomoci nyní,
    </tei:l>
    <tei:l>
     nech sa zjaví tá súdená,
    </tei:l>
    <tei:l>
     pánom bohom obecaná.
    </tei:l>
    <tei:l>
     Svätí mládenci a panny,
    </tei:l>
    <tei:l>
     prosíme vás o to nyní.
    </tei:l>
    <tei:l>
     Poď, poď, poď!
    </tei:l>
    <tei:p>
     Toto sa dialo do rázu tretieho. Nožíky zastali náhodou na strane mlyna a richtára. Ive
          zažiarili príšerne oči.
    </tei:p>
    <tei:p>
     „Šťastie, kmotrička,“ hovorila. „Riečka ukazuje prajne. Teraz staňme si do kúta a
          čakajme.“
    </tei:p>
    <tei:p>
     Mikulová hodila na seba kríž, ťažký vzdych vydral sa jej z pŕs. Tak nevoľno, tak strašne
          bolo jej okolo srdca. Dívala sa so strachom okolo seba, akoby živú bytosť hľadala alebo
          akoby sa obávala, že niekoho vidí. Príšerný náter vyvolaného okamihu tak mohutne zvíril
          hlbiny jej duše, že beztak už zoslabnuté nohy sa podlamovali a ona len s najväčším napnutím
          bola vstave udržať sa hore. Keby nebola mala pred sebou dobre rozvážený úmysel, nebola by
          vydržala na mieste; no ona zostala. Strach nebol vstave zoslabiť jej pevnú odhodlanosť.
    </tei:p>
    <tei:p>
     Zariekačka zviazala do uzlíka predmety. Potom utiahli sa ženy do blízkeho kúta, sadli
          tam na máry a čakali.
    </tei:p>
    <tei:p>
     Zatým nastúpil vetrík. Cmiterné lipy vŕzgali bezlistými konármi sucho, ostro, a v
          nezmernej diali žiarili na tmavomodrom sklepení všesvetov hviezdy trasľavo, nádherne.
          Mikulová zápasila ustavične so strachom; obzerala sa ustavične, kedy vystúpi pred nich
          čierna príšera a pohltí svojím ohnivým pažerákom všetko zôkol—vôkol. Cez kosti chodil jej
          mráz; učupila sa v kútiku. Prebudilo sa svedomie.
    </tei:p>
    <tei:p>
     S rozochveným srdcom očakávali zariekačky, či sa niekto blíži. V blízkosti bolo ticho
          ako v hrobe.
    </tei:p>
    <tei:p>
     „A ak nepríde nikto?“ pýtala sa šeptom Mikulová, prikloniac sa tesne k susede.
    </tei:p>
    <tei:p>
     „Nuž súdenej v dedine nie je.“
    </tei:p>
    <tei:p>
     Vtom nastalo bezvetrie. Čakajúcim sa zazdalo, že počujú v diali neurčitú ozvenu kročají.
          Ivka potrhla starenku; zostrili sluch a načúvali. Dochádzalo to sem ako vetrom donášané, v
          priestore vznikajúce klopanie. Kroky nadobúdali určitejší výraz: blížili sa. Starenke
          búšilo to v srdci, akoby udrel na zvon; zatajila dych a vskutku! biela, rýchlym krokom sa
          blížiaca, v bielych šatách zavinutá postava obvyšnej devy prešla popri nich a vstúpila do
          kostola.
    </tei:p>
    <tei:p>
     Dve ženy vstali. Pri bledom svetle trasľavej lampy oko nevládalo určite zachytiť obrysy
          kľačiacej postavy. Nevedeli, kto to. I priblížili sa až ku kľačiacej. Táto mala ruky
          zložené a vrúcne sa modlila. Iva pristúpila až na krok a položila jej ruku na plece.
    </tei:p>
    <tei:p>
     „Kto je to?“ pýtala sa pritlmene, rozochvene.
    </tei:p>
    <tei:p>
     Kľačiacou trhlo; obzrela sa. Zrak jej placho, bojácne dospel do tváre starenky. Bola
          bledá ako nad vodami mesiac. I trasúc sa vyriekla:
    </tei:p>
    <tei:p>
     „Ja, tetička, Žofia od Tarajdov. Tak ma sem niečo ťahalo, prišla som sa pomodliť pánu
          bohu.“
    </tei:p>
    <tei:p>
     „Ježišmária!“ vykríkla starenka a tackala sa k lavici.
    </tei:p>
    <tei:p>
     „Čo je vám, preboha, tetička?“ skríklo dievča a skočilo chytiť ju pod pazuchy.
    </tei:p>
    <tei:p>
     „Nič, nič; len ma doveďte domov, prišiel mi závrat,“ riekla táto naklonená vopred,
          trasúca sa ako vŕbový prút a držiaca sa stolice obidvoma rukami.
    </tei:p>
    <tei:p>
     Šušurková stála ako socha; krv jej zamrela v žilách, zatajilo jej reč, jazyk jej jachtal
          nezrozumiteľné zvuky hrôzy a oči vyvalila stĺpkom.
    </tei:p>
    <tei:p>
     Len na opakované prízvukovanie Žofky stala si z druhého boku a viedla zronenú starenku z
          kostola von.
    </tei:p>
    <tei:p>
    </tei:p>
    <tei:p>
     Sviatky narodenia božského učiteľa rýchlo prešli ponad tiché chatky hôr našich, ba
          zamrel už v horách i vietor silvestrovskej čiernej noci a ľudia spomínajú si na ten pekný
          svätvečer a rátajú na prstoch, že máme zas o jeden rok viac. Len u Mikulov sviatkovali v
          smútku a obavách. Na utiereň sa zberajúci domáci obrátili sa v stĺpy; keď roztvorili sa
          dvere a do chyže vstúpila starká matka, bledá ako smrť, viac nesená ako podopieraná Ivkou,
          — a kto vedel, radšej by sa bol smrti nazdal — i nenávidenou Žofkou od Tarajdov.
    </tei:p>
    <tei:p>
     Výkrik hrôzy a zdesenia zastydol všetkým na tvári. Obklopili ju, každý sa chcel pýtať,
          čo sa stalo, čo je, no ľak udusil slovo v hrdle a potreba náhlej pomoci rozohnala jedného
          tam, druhého inam.
    </tei:p>
    <tei:p>
     V trme zdesenia Žofka so Šušurkovou pobrali sa preč. Deva v neistote a so strachujúcim
          srdcom, čo bude mať táto udalosť za výsledok; Ivke zas podlamovalo závratom nohy, svet sa
          jej krútil dovôkola a ani nevedela, ako sa dostala domov. Veď ozaj je to hrozné, keď celý
          názor života, presvedčenie šesťdesiatich rokov, nimbus, vplyv a príčetnosť chýru vzbĺkne v
          požiar, zničí všetko a nechá za sebou posmech, o ktorom rozprávať bude celá dedina, hanbu,
          ktorú prilepia jej na čelo a potom zatvárať budú pred ňou dvere.
    </tei:p>
    <tei:p>
     I chcela by sa bola v tomto okamihu stratiť pod zemou a nevidieť sa ani na svete!
    </tei:p>
    <tei:p>
     U Mikulov poslali na naliehanie synovo a dcérino hneď ráno po lekára. Starenka spravila
          kyslú tvár, ale keď už bol tu, dala sa preskúmať a prijala i liek. Potom nasledovali ťažké
          dni choroby, obava a nežná opatera dobrých detí a starostlivého muža, až konečne po viac
          týždňoch nastal obrat k lepšiemu.
    </tei:p>
    <tei:p>
     I vstala starenka a šmotlala sa sem-tam po izbe a neskôr i po kuchyni. Na čo predtým ani
          za neviem čo nebola by zvolila, dnes vidíme tiež v dome; a síce služobnú. „Keď nemôžeš
          preskočiť, podlez, Zuzka,“ povedal starý a prijednal sám na svoju päsť devicu do domu.
          Urobil niečo podobného prvý raz v živote; nuž ale obidvaja vedeli: že kto sa topí, i britvy
          sa lapá.
    </tei:p>
    <tei:p>
     Gazdiná pristala i na to; jej určitosť sa zlomila na útrapách ťažkej nemoci, nemala už
          tej pružnosti ducha čo predtým. Rada bola, že má pokoj a nie toľko starostí na hlave.
    </tei:p>
    <tei:p>
     Starý Mikula zas, keď sa mu práce nakopilo, vzdychal: „nemaj nič, zle je, a maj čo, ešte
          horšie.“ Tak rád by si bol sadol, odpočinul si, no nedalo sa. Ženin dozor spočíval z väčšej
          strany na jeho bedrách; musel sa držať na nohách.
    </tei:p>
    <tei:p>
     I starene sa nezdali tieto výnimočné poriadky. Jej úmysly zmizli ako hmla. Nevesta
          vystala a fašiangy tu, ba skoro bude i po nich. Bodlo ju, keď počula, že tam a tam bude
          svadba a ten a ten si bude brať tú alebo tú. „Tak je to,“ hovorila sama k sebe, „ktosi to
          má šťastia, až samo za ním chodí.“ Potom sa zamyslela a utkvela jej v mysli tá čierna noc
          osudného privolávania budúcej nevesty a zjavila sa jej duši tá biela Žofka, ako kľačí a
          modlí sa v kostole pobožne, vrúcne.
    </tei:p>
    <tei:p>
     Takto prišla pomaly jar; lastovička zašvitorila pod oblokom, hory ožili, trávička sa
          rozzelenala a roľník vychádzal na hony s pluhom, siatím a prácou. Zaoral, zabránil, potom
          kľakol na kolená a prosil boha o požehnanie. Všade premena, len u Mikulov nie. Ešte
          najlepšie sa vodí Štefkovi: vie, na čom stojí. Matka nestojí proti nemu so zbraňou; sama
          vyrazila si ju z ruky, poddala sa. On čaká. Medzi rodičmi nastala istá premena. Častejšie
          sa schádzajú a vždy šepotu plné ústa a plné ruky pohybov. Musí byť čosi vo veci. A vskutku!
          V nedeľu zavolá otec Štefka dnu, matka mu začne rozprávať, že je už z odbierky von, že sú
          starí, nevládzu, že hospodárstvo rozvlečie cudzí svet atď., nuž aby sa oženil. Šuhaj udá
          podmienky a za ním nahováranie a prehováranie až do soboty, až konečne matka sa musí
          poddať. Veď beztoho už len preto hovorila, aby si zostala dôslednou: vedela, že čo komu
          súdené, to že ho ver’ neminie.
    </tei:p>
    <tei:p>
     „Ale, daj pokoj, Zuzka, i my sme bolí chudobní a pán boh nám pomohol. Uvidíš, že budeš
          tomu kedysi i sama rada. Nech je tej pesničke už koniec, nech mi to tu za ušami nemrnčí…“
    </tei:p>
    <tei:p>
     Potom zhadzovali dvoch mladých z kazateľnice. Svet zhíkol, mamičky dívali sa po sebe a
          po dedine o inšom sa nehovorilo, iba o ohláškach Žofkiných a každý sa čudoval, ako to môže
          len byť a ako sa to len mohlo dohromady zvariť?
    </tei:p>
    <tei:p>
     Za ohláškami čo nasleduje, známe. Strýkovia, stryné, svákovia, sváčky, ujcovia, tetky,
          kmotry, susedia, priatelia, známi, potom družice, družbovia, široké i starí svati zhŕkli sa
          na veselie a spevu, tancu, vinšovaniu nebolo konca za celé tri dni.
    </tei:p>
    <tei:p>
     I stará Šušurková prišla; zavolal ju Štefko. Chuderka, natrápila sa dosť. Hralo sa jej o
          výživu, no svätvečerné čary zostali pred svetom v tajnosti. I bolo všetko dobré. Ona varila
          zelinky, veštila, liečila, iba do jedného domu by sa nebola odvážila zásluhy si robiť u
          pána boha ani za svet: do Mikulov. A potom, neskôr, keď sa jej dôverne opýtala niektorá
          susedka: „Ale, prosím vás, Ivka, vy ste múdra osoba, povedzte mi, ako sa dostala tá Žofka
          do Mikulov za nevestu? Veď si ja skoro hlavu prevrátim a nemôžem sa toho dohmatať; ale keď
          je človek v tej starosti taký ohlúpený, že nevie ani, kde má hlavu…“
    </tei:p>
    <tei:p>
     Ivka spravila nato zas tajomnú tvár, usmiala sa veľavýznamne a riekla: „Hm, prosím vás,
          všelijako idú veci na svete… Ja som to hneď predpovedala… len som nechcela nič hovoriť…
          však viete, ako to ide medzi svetom, tak ako hodiny semo-tam, nuž ale no, všetci ľudia
          všetko vedia…“
    </tei:p>
    <tei:p>
     „Nu však aj ja tak myslím, Ivka; pán boh vás opatruj!“
    </tei:p>
    <tei:p>
     „Pán boh uslyš, šťastne si porábajte!“
    </tei:p>
    <tei:p>
    </tei:p>
    <tei:p>
     Novelista už pospájal nite skromného deja dovedna, vyrovnal protivy, urobil zadosť právu
          srdca; novelista už dokončil, no má ešte slovo človek dobrého srdca, ktorý z hlbín duše
          praje dobrým ľuďom požehnania a šťastia. A tak myšlienky ešte roja sa v hlave a poslušné
          pero nevie sa rozlúčiť s postavami podhorských chát nášho rodiska.
    </tei:p>
    <tei:p>
     Starý Mikula dobre predpovedal svojej žene, že ona sama bude kedysi tomu rada, že Žofku
          dostala za nevestu. Vydarila sa jej, ani sama lepšie si nemohla žiadať, aby bolo, a vkradla
          sa jej do srdca až tam, kam matka schováva žiarlivé poklady svojej duše: krv a kosť svoju.
          I vyplnili sa jej tie pekné sny o odpočinku až na vlas a láska žehnala ich snahám a
          požehnanie uhostilo sa medzi nimi.
    </tei:p>
    <tei:p>
     A potom, keď časom bocian sadol na strechu a doniesol do daru vnúča buclaté ani
          bochníček a pekné ako jahoda: radosti nebolo ani konca, ani kraja.
    </tei:p>
    <tei:p>
     Len niekedy domŕzala ju Katra, tiež stará mať. Mikulovej sa zdalo, že dievča je podaté
          na syna, Tarajdovej zas, že na dcéru. I povstali rozdiely:
    </tei:p>
    <tei:p>
     „Len sa podívajte, švagrinka, aké má líčka! Ani čo by Štefkovi z oka vypadlo,“ hovorila
          prvá.
    </tei:p>
    <tei:p>
     „A veru sa mýlite,“ odporovala táto. „I nos, i oči, i ústa ani celá matka. Ani chýru ani
          slychu o otcovi. Opýtajte sa kohokoľvek. Ale ako by to aj mohlo byť…?“
    </tei:p>
    <tei:p>
     Ale keď prišla na pohôdky dcéra zo Zavŕšia a doniesla tiež malé dievčatko, tu stará mať
          posadila to vedľa seba a hovorila: „V Závrší mám Belenku a doma Černuľku.“ Potom dala si
          ich na lono a pohrávala sa s nimi bárs aj do večera.
    </tei:p>
    <tei:p>
     A keď po rokoch rodiny bolo viac, keď to už behalo, tmolilo sa po dome, dvore a ceste,
          tu už zhrbená starenka nevládala za nimi i hnevala i radovala sa a potom vošla do izby a
          čakala, kým ostatní prídu z poľa, kým bude večer…
    </tei:p>
    <tei:p>
     Lebo v tejto dobe dňa odchýlil sa Štefko od zvyku starších a zaviedol na posiedkach i
          čítanie. Prišiel občas i svokor Mišo a častejšie Katrena, matka, alebo švagriná, a všetci
          počúvali, čo to tí páni navymýšľajú v tých knihách.
    </tei:p>
    <tei:p>
     Keď gazda čítal niečo poučné, tu každý počúval napnuto. Najlepšie sa to páčilo starenke:
    </tei:p>
    <tei:p>
     „To musel akýsi kňaz písať,“ hovorila pobožne a načúvala ďalej.
    </tei:p>
    <tei:p>
     Ale keď mali niečo na zasmiatie, tu smiechu nebolo konca kraja. Zvlášť Mišovi sa to
          páčilo. Rehotal sa, až sa chytal za brucho.
    </tei:p>
    <tei:p>
     „I, bodaj si sa nestihlo!“ hovoril, utierajúc si pot z čela.
    </tei:p>
    <tei:p>
     „Bodaj si sa zapadlo!“ súhlasila Katrena a smiala sa a packala sa obidvoma rukami po
          kolenách. Potom neskoršie, keď Štefko knižku odložil a veselosť utíchla, doložila:
    </tei:p>
    <tei:p>
     „Pane Kriste ho prežehnaj aj s pisárom! Ja len neviem, z čoho to má hlavu, keď vie toľko
          toho do tej knižky napchať. To by človekovi aj hlavu prevrátilo!“
    </tei:p>
    <tei:p>
     A rozišli sa v pokoji, v láske a v šťastí.
    </tei:p>
   </tei:div>
  </tei:body>
 </tei:text>
</tei:TEI>
