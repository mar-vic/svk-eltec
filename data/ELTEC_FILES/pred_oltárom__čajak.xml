<?xml version="1.0" encoding="utf-8"?>
<tei:TEI xml:id="SLK1988688" xml:lang="slo" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Pred oltárom : ELTeC edícia
    </tei:title>
    <tei:author ref="viaf:30914947">
     Čajak, Ján [Aliquis] (1863-1944)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <measure unit="words">
     27338
    </measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author ref="viaf:30914947">
      Čajak, Ján [Aliquis] (1863-1944)
     </tei:author>
     <tei:title>
      Pred oltárom
     </tei:title>
     <tei:pubPlace>
      Nový Sad
     </tei:pubPlace>
     <tei:publisher>
      Obzor
     </tei:publisher>
     <tei:date>
      1988
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc>
   <tei:langUsage>
    <tei:language ident="sk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2024-01-23">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Pred oltárom
    </tei:head>
   </tei:div>
  </tei:front>
  <tei:body>
   <tei:div type="chapter">
    <tei:head>
     I
    </tei:head>
    <tei:p>
    </tei:p>
    <tei:p>
    </tei:p>
    <tei:p>
     Malá železničná stanica Vážska je neobyčajne živá. Na laviciach, položených na slobodnom
         priestore, sedia ľudia, zväčša ženy, staré i mladé. Badať na nich napnutosť. Zraky často
         obracajú sa v tú stranu, skade vlak má prísť. Rozhovor viazne, len kde-tu počuť: — Ozaj,
         ako vyzerá? Či sa neopozdili? — Pri týchto slovách starosť a nepokoj rozprestrel sa na
         tvári jedinej staršej ženy. Ale akože by i nie, keď čakajú domov vojakov. Hej, pred troma
         rokmi tiež tak mnoho, ba viac sa ich zišlo, ale aký to rozdiel! Vtedy smútok, žiaľ a slzy.
         Ruky matkám kŕčovite skľúčené, oči od plaču červené úzkostlivo tekali v očakávaní osudného
         okamihu, v ktorom im vezmú synov, aby slúžili kráľovi, aby šli na „vojnu“.
    </tei:p>
    <tei:p>
     Vtom ozval sa signál. Tváre ožili. Všetci skočili na nohy. Stará žena, naprávajúc si
         ručník na hlave, uprela pevne zrak v tú stranu, odkiaľ mal prísť vlak. O chvíľku zjavil sa
         biely obláčik a pod ním pohybuje sa čierna čiara. Krátke zahučanie oznamovalo, že vlak
         preletel cez železný most nad riekou. Malý kotúč pary vyletel z parostroja a za ním ostrý
         hvizd znamenal príchod vlaku. Stráň predĺžila a podávala jeho hlas zo skaly na skalu, až
         zanikol. Vlak vždy tichším a tichším tempom približoval sa, odrazu zafuňal, ako čo by si
         vydýchol po ťažkej práci, a zastal.
    </tei:p>
    <tei:p>
     Vo vozni tretej triedy bolo počuť spev, ktorý jednak hneď umĺkol. Dvere sa otvorili a
         šuhajci s vojenskou čiapkou na hlave, pošinutou na pravé ucho, viržinku v ústach a slamku z
         nej za uchom, schodili dolu. Každý niesol so sebou kufrík.
    </tei:p>
    <tei:p>
     Bolože to radosti! Tetka Miklúšovie — tak ju volali — nevedela sa dosť načudovať na
         svojom Boľovi, tak opeknel. Tvár ako panenka, len tie fúziky trochu kučeravé ukazovali
         vojaka.
    </tei:p>
    <tei:p>
     Boľo pritisol k svojmu srdcu matku, vybozkával zvraštené líca, ktoré boli zvlažené
         slzami radosti. Medzitým jeho kamaráti sa tiež uvítali so svojimi. Každý sa poberal do
         svojej dediny. Podali ruku Boľovi, klopnúc opätkami salutovali po vojensky, a aby videl
         svet, že sú oni skúsení a z „mesta“, povedali si na rozlučnú: „Servus!“
    </tei:p>
    <tei:p>
     Boľovi tak ľahko bolo okolo srdca. Slobodným sa cítil ani vták. Ten kostolík, ktorý sa
         nad neďalekou jeho rodnou dedinkou vypínal, ako čo by ho vítal, áno, i tá stráň so svojimi
         skaliskami a šumivým borom sa mu zdala ako niečo veľmi milé a sviatočné. Matka vytešená šla
         popri ňom po chodníku. Vše zastala. Obzrela si ho, či je to ozaj on. A keď ho videla takého
         strojného, takého svižného, zabudla na žiale, zabudla na trápenie. Začala mu rozprávať, čo
         sa stalo vo Vážskej: kto umrel, kto sa vydal. Boľo počúval a len niekedy nadhodil otázku:
    </tei:p>
    <tei:p>
     — Čo myslíš, — povie matka, — zať Gašparovie ti umrel.
    </tei:p>
    <tei:p>
     — Ale Martin? — spytuje sa Boľo.
    </tei:p>
    <tei:p>
     — Veru Martin. To ti tak bolo: kosili sená, nuž a on všade prvý. Vyhriaty napil sa vody.
         O dva týždne bolo po ňom.
    </tei:p>
    <tei:p>
     — A žena veľmi banuje za ním?
    </tei:p>
    <tei:p>
     — Nuž veru bolo všelijako. Čo myslíš! Tri siroty zostali po ňom, a ona je ešte hodná,
         mladá. A to veľké gazdovstvo tiež nejde tak, potrebovalo by mladšieho gazdu. Starí sú,
         pravda, ešte živí, i čerství; ale vieš, predsa nejde im to tak, ako im išlo.
    </tei:p>
    <tei:p>
     — A Anička Ondrášovie sa ešte nevydala? — spytuje sa Boľo akoby nič, ľahostajným hlasom
         a pritom uprel zrak na chodník.
    </tei:p>
    <tei:p>
     — Veru nie. Bolo počuť, že ju Jožko Matejovie pýtal, a ona nič. Ja neviem, prečo sa len
         nevydáva? Keď sa jej niekto spýta, vždy len odpovie, že sa ona nevydá. Koho si len chce
         vyčkať? Dievča chudobné nemá preberať.
    </tei:p>
    <tei:p>
     Boľo nepovedal ani slova. Medzitým prišli do dediny. Prsia vypäl a tak kráčal ani na
         strunách. Matka tiež, ako čo by omladla, kráčala rovno popri ňom, ako čo by bola chcela
         povedať: Pozrite, akého mám syna, však je pekný?
    </tei:p>
    <tei:p>
     Ľudia sa zhŕkli okolo nich. Každý mu podal ruku, usmieval sa a privítal ho. V oblokoch
         bolo badať črty ukrytých dievčenských hláv. Boľo nepozorovane pozrel do obloka jedného
         dreveného domčeka. V oblôčku videl pri rozmaríne a muškáte čerstvo natrhanú kytku a akoby
         sa bolo niečo zabelelo. Úsmev preletel mu okolo úst. Kývol nepozorovane hlavou a šiel s
         matkou domov.
    </tei:p>
    <tei:p>
     Rozletel sa chýr po dedine, že Boľo Miklúšovie prišiel z vojny. Každý len o tom hovoril.
         Celá rodina sa zišla večer u Miklúšov. Prišiel i strýc Tomáš, vicedirektor famílie,
         pozdraviť prišlého úda „slávnej famílie Vážskej“. Vážska bola dedina zemianska. Obyvatelia,
         vyjmúc židov a pár želiarov, boli všetko zemania, menom Vážsky, lenže sa nevolali podľa
         toho, ale podľa prímenia, alebo podľa rodov, ktorých bolo šesť.
    </tei:p>
    <tei:p>
     Matka vítala a usádzala. Krčiažtek s hriatym koloval; ani škvarky v ňom nechybovali.
         Baranina, len nedávno zasolená, samý šialik (ešte mu i krčmár, ktorý bol i mäsiarom,
         voľkal), len tak voňala. Tvarožníky, krumpľovníky tiež nechybovali. Jedným slovom bola
         hostina na Boľovu počesť. Nebolo konca-kraja vypytovaniu. A ešte aká zvedavosť nastala, keď
         ukázal na ľavom ramene tetované srdce a v ňom meno a rok i deň svojho narodenia i slúženia.
         Strýc Tomáš sedel za vrchstolom. Pomaly si bafkal zo zapekačky. Pretiahnuc si rukou ako
         srieň fúzy, začal rozprávať, ako to dobre a spravodlivo bolo, keď zemianski synkovia
         nemuseli vláčiť teľa, lebo mali krajšiu robotu, a to: pri reštavráciách tvoriť bandérium,
         na ohnivých sivkoch a vraníkoch pred vicišpánom harcovať, ktoré už predtým doma poriadne
         vyobročili. — Teraz musíš i vojenčiť i daň platiť, a nemáš nič. Família hynie po horách na
         rúbaní a pri pltníčení, — vzdychol si strýc Tomáš a nazrel do krčiažteka.
    </tei:p>
    <tei:p>
     Už sa dávno zmrklo, keď sa rodina rozišla. Matka šla si ľahnúť, keď všetko poupratovala.
         Boľovi tiež postlala.
    </tei:p>
    <tei:p>
     — Nejdeš spať ešte? — spýtala sa vidiac, že si nelíha.
    </tei:p>
    <tei:p>
     — Mne sa ešte nechce. Pôjdem ešte trocha von.
    </tei:p>
    <tei:p>
     Vyšiel pod strechu, tam rukou siahol pod hradu. Vytiahol píšťalku, ktorú bol pred troma
         rokmi ta položil. Prebehol prstami po nej a ozvali sa milé, dávno nepočuté tóny z nej.
         Namočil ju ešte vo vedre, aby mala lepší hlas, potom, prejdúc cez dvor a záhradu, vyšiel na
         záhumnie. Priložil k ústam píšťalku a zanôtil si na nej tú starodávnu:
    </tei:p>
    <tei:p>
    </tei:p>
    <tei:p>
    </tei:p>
    <tei:l>
     Preleť, vtáčku, preleť,
    </tei:l>
    <tei:l>
     ej, ponad biele túrne,
    </tei:l>
    <tei:l>
     povedz šuhajkovi,
    </tei:l>
    <tei:l>
     ej, aby prišiel ku mne.
    </tei:l>
    <tei:p>
    </tei:p>
    <tei:p>
    </tei:p>
    <tei:p>
     Hlas píšťalky sa rozliehal po doline. Bol krásny jesenný večer. Chladný vetrík povieval.
         Šumot borovíc blízkej stráne miesil sa so žblnkaním pod ňou tečúcej rieky. Dedina bola
         tichá, len kedy-tedy ozval sa brechot psa. Mesiac pomaly dvíhal sa na oblohe, v jeho lúčoch
         krajina sťa postriebrená sa rozprestierala. Vlnky rieky sa blýskali. Boľo šiel pomaly popri
         plotoch, až zastal pri jednej záhrade. Oprel sa o plot a jeho píšťalka zaznela roztúženým
         hlasom. Bolo počuť šumot ľahkých krokov, a hľa, v záhrade zabelela sa postava dievčiny,
         pomaly sa blížiacej k plotu. Prehodil sa cez plot a už držal dievčinu v náručí, ktorá s
         oddanosťou položila hlávku na šuhajovo plece.
    </tei:p>
    <tei:p>
     Dlho držali sa bez reči v objatí, len tlkot sŕdc svedčil o rozvlnených citoch. Konečne
         vymkla sa Anička zo šuhajovho náručia. Slzy ligotali sa jej v očiach a predsa blažený úsmev
         prezrádzal veľké šťastie, ktoré cítila v túto chvíľu. Veď tri roky ho čakala, túžila za
         ním, bála sa oň, či jej verný zostane. Koľko narážok, úštipkov bolo jej treba pretrpieť. A
         všetko minulo, veď je tu, on, drahý. Vytiahne z ručníka kytku a vezme šuhajov klobúk,
         podperí ho. On obvinul ruku okolo svižného drieku a nahnúc sa k jej tvári, pobozkal svieže
         pery dievčaťa.
    </tei:p>
    <tei:p>
     A dlho potom ešte stáli jeden pri druhom, veď toľko si mali čo povedať, nevediac sa dosť
         nahľadieť jeden na druhého.
    </tei:p>
    <tei:p>
     *
    </tei:p>
    <tei:p>
     Gašparovie dom stál naprostred dediny. Jednoduchý, no priestranný kamenný dom, pekne,
         čisto obielený. Široký dvor a rozsiahle hospodárske staviská dokazujú, že tu býva hospodár,
         ktorý je dobre operený. Zo stajne vyšiel starec v kabanici a v bielych súkenných
         nohaviciach. Krpce mal na nohách a obšúchaný klobúk so širokou particou sedel mu na hlave,
         spod ktorého sťa srieň biele a riedke vlasy padali mu na zamastený golier. Tisol pred sebou
         tragač, naplnený trusom spod statku, na blízku hnojnú kopu. Zastali, zhlboka si vzdychol,
         ručníkom utierajúc oholenú tvár, na ktorej už hodné strnisko ukazovalo, že je blízko
         sobota, čas holenia.
    </tei:p>
    <tei:p>
     Jozef Gašparovie, tak ho volali, bol najbohatším gazdom v celej obci. Ľudia hovorili, že
         strieborniaky mericou meria. To je pravda, že keď za doby „geniálneho ministra“ staré
         dvadsiatniky prestali mať cenu, on veru poriadne vrecko odniesol na zámenu do najbližšieho
         berného úradu. Mal k tomu i mnoho poľa, lúk, pašienok a hory ešte nedotknutej. Dva páry
         volov, mnoho kráv a veľký kŕdeľ oviec dopĺňal jeho majetok. Kto ho nepoznal, nebol by ho
         držal za „pána brata“ slávnej famílie, ale za chudobného sedliaka. Do obecných alebo
         cirkevných záležitostí sa nikdy nestaral, nie že by sa nebol rozumel, ale nevedno či z
         egoizmu, či z tej príčiny, že sa mu zbridili manipulácie popanštených, v dlhoch po uši
         trčiacich údov famílie. Bol stelesneným typom slovenského gazdu, ktorý svojmu hospodárstvu
         obetuje celý život, každú myšlienku a silu. Pracoval neúnavne, neštítil sa nijakej roboty a
         to požadoval i od ostatných údov rodiny. Povrávalo sa, že jeho zať umrel od prílišnej
         roboty. Jeho žena, chudá, ale kostnatá, bola mu opravdivou pravou rukou. Ona viedla dom.
         Varila, prala, starala sa o všetko. Dohliadla na všetko, vôbec všade jej bolo, ale i boli
         komory plné masti, strovy, a truhly rozličného plátna.
    </tei:p>
    <tei:p>
     Skromný bol na neuverenie. Obyčajne ľudia ho držali za skupáňa. Ale to je nie celkom
         pravda, lebo on nie tak pre lakomosť zhŕňal, ako z vnútornej potreby usilovného pracovania.
         Čas mal vymeraný sťa hodiny a tak i on stal sa strojom práce a predsa kedy-tedy pár slov
         prehodených prezrádzalo, že pozoruje i záležitosti iných a tá pasivita, že je len
         zovnútorná. Na učenosť nedal mnoho. Doktora nikdy nevolal. Raz ťažko mu ochorela žena,
         takže málo nádeje bolo na jej uzdravenie. Radili mu, aby dal zavolať lekára. — Ver sa tá
         ťažko vyhrabká, — povedal tichým a spokojným hlasom, a šiel po svojej práci, nechajúc
         lekára na pokoji.
    </tei:p>
    <tei:p>
     Zuzka, jeho dcéra, vyšla na dvor, nesúc v šaflíku nápoj pre kŕmniky. Bola vysoká, pevná,
         žena dosť príjemnej tváre, asi dvadsaťsedemročná. Keď videla svojho otca tiskať ťažký
         tragač, nechala šafeľ na strane a prišla k otcovi, aby mu pomohla.
    </tei:p>
    <tei:p>
     Mlčky vzala z jeho rúk tragač a pružným krokom potisla ho až na hnojisko.
    </tei:p>
    <tei:p>
     — Ale, čože to len robíte? To nie je pre vás robota. Veď sluha príde už skoro z hory,
         nuž vykydá.
    </tei:p>
    <tei:p>
     — Daj pokoj, dievka moja. Jano bude mať roboty dosť; hľa, treba mu sečky narezať,
         stelivo pripraviť. Roboty dosť, a sluha darebák už mohol pred dvoma hodinami tu byť. Hej,
         škoda Martina! — šomre si starý popod nos. — Robota by nám bola šla ako na masle. Tá
         nešťastná choroba!
    </tei:p>
    <tei:p>
     Zuzka si tiež vzdychla a do očí vstúpili jej slzy, keď si pomyslela na mužovu smrť, s
         ktorým len sedem rokov žila, a hľa, teraz je vdova s tromi sirotami.
    </tei:p>
    <tei:p>
     — Ďalej to tak nemôže ísť, gazdovstvo hynie a ja starý nedovladzujem. Musí to inak byť,
         — a pozrel Zuzke významne do očí.
    </tei:p>
    <tei:p>
     Zuzka porozumela otcovi a zármutok rozlial sa jej po tvári. Rana, mužovou smrťou zadaná,
         nebola ešte zacelená, a deti jej tiež robili starosti. Odvrátila sa mlčky od neho a vezmúc
         šaflík, vyliala nápoj kŕmnikom, ktoré s kvikotom a grúlením vítali svoju mladú gazdinú.
         Otcova narážka na vydaj ju prekvapila. Do tých čias v smútku pohrúžená nemyslela na tieto
         veci. Žila po mužovej smrti tichý život, zaplnený domácou robotou a starosťou o svoje
         dietky. Rozpomienky na muža boli také svieže, že iným dojmom nedostalo sa miesta, a teraz,
         hľa, otec odrazu zasial jej novú myšlienku, ktorá začala v nej robiť nepokoj. — Eh, čo! —
         usmiala sa smutne. — Hlúposti! — a prešla rukou čelo, ako čo by odohnať chcela dotieravú
         muchu stade. Ale tá ju sprevádzala neúprosne i do izby; len keď zazrela svoje bucľaté
         najmladšie dieťa šmýkať sa po dlážke, drdlajúce a rúčky rozprestierajúce proti nej, vtedy
         ju nechala.
    </tei:p>
    <tei:p>
     Skočila k malému Paľkovi, privinula ho k hrudi, náruživo celovala zafúľané líčka
         dieťaťa. — Nie, nie — vyhŕklo jej z úst a zase silne objala dieťa, ktoré prekvapene
         pozeralo na ňu, keď pocítilo na tváričke odkvapnuté materine slzy.
    </tei:p>
    <tei:p>
     Jej mať osievala múku, lebo mali zajtra piecť chlieb. Sústrastne pozrela na dcéru. —
         Nežiaľ už toľko, dievka moja; veď je pán boh dobrý on všetko napraví. Hľa, máš z čoho žiť,
         i deti tvoje, nuž čo sa máš prespríliš trápiť a žalostiť?
    </tei:p>
    <tei:p>
     A prešiel deň, noc zaľahla a s ňou pokoj rozložil sa nad celou rodinou, len Zuzke
         neprichádzal na viečka spánok. Rozličné myšlienky rojili sa jej v hlave. Darmo myslela na
         každodenné veci, na deti. Jej pery kedy-tedy i modlitbu šeptali, no otcove slová nedali jej
         pokoja.
    </tei:p>
    <tei:p>
     *
    </tei:p>
    <tei:p>
     Bola nedeľa. Boľo už zavčas rána vstal. Čistil si šaty a čižmy, aby na nich nebolo
         škvrny, a to tak pilne robil, ako čo by sa bol strojil na „parádu“ pred cisára. Ale ako by
         i nie, veď dnes ho mala po prvý raz vidieť v chráme celá dedina a família. On cítil, že
         zraky všetkých, keď pôjde, uprú sa naňho, vedel, že nejedno srdce rýchlejšie bude biť pri
         pohľade naňho, lebo darmo je, vojenčina pôvabnejším, vzácnejším robí šuhaja. Veď za tri
         roky bol v cudzine a za ten čas len kedy-tedy na par dní prišiel domov na návštevu ako pán.
         Vojak je ako i študent. Cítia sa oba v rodisku svojom ako „nadľudia“. Ale ani inak nemôže
         byť, keď z nich už na desať krokov páchne múdrosť. Hľa, ktorýže z mládencov vie takú štíhlu
         cigaretu ušúľať, hltať dym a nosom ho vypúšťať, čo mu ani slzy v očiach nezahrajú? Ktorýže
         sa vie tak rozkročiť, lýtka vystrieť, pohybovať nimi, čiapku do tyla zastrčiť a prázdnym
         patrónom opatrenou trstenicou poklepkávať po vyleštených sárach? Oj, to veru ani jeden z
         tých. čo sveta neokúsili, čo u cisára neslúžili. A veru i cítia svoju neroveň a závistlivo
         pozerajú naňho, ale len potajme. Nejeden doma na skrytom mieste probúva osvojiť si jeho
         spôsoby. A tak i Boľo cítil vážnosť svojho prvého vystúpenia, od ktorého záviselo jeho
         prvenstvo medzi mládežou vo Vážskej.
    </tei:p>
    <tei:p>
     Matka s utajenou radosťou pozerala na svojho syna. Riadila izbu. Obloky stierala od
         rannej rosy, vôbec vrtela sa i ona. Na posteli už ležali jej sviatočné šaty — sivé
         listerové. Sukňa dlhá, samá riasa, lebo keď ju šili, neskúpili látkou ako teraz. Driek je,
         ako sa patrí, čiernymi zamatovými šnúrkami ozdobený a čepiec, hlavná ozdoba vydatej ženy —
         nie ako teraz, čo nerozoznáš dievča od ženy, keď chodia obe s holou hlavou až hanba —
         čepiec akurátny, zakryje celú hlavu. Kvety fialkovej farby, medzi ktorými množstvo
         drobných, na drôtiky nastýkaných čiernych perličiek sa blyští a končí sa čiernou stuhou —
         takou, akej hockde už nenájdeš — hodvábnou, na dlaň širokou, vlnistou. Veľký turecký ručník
         s bielymi strapcami najrozličnejších farieb a vzoriek na plece a atlasová zásterka s
         čiernou čipôčkou tvorí parádnu toiletu pani urodzenej. Je pravda, že všetko toto je už
         trochu vyblednuté, ba poznať pri bedlivejšom pozorovaní i zašívanie. Ale ako by i nie, veď
         sú už asi tridsať rokov v truhle a okrem vetrania len na výročité slávnosti a pri druhých
         významných udalostiach uzrú slniečka božieho.
    </tei:p>
    <tei:p>
     Pri všetkej svojej robote pilne pozoruje, čo robí Boľo, a úsmev plný lásky a
         materinského blaha vyjasní jej mnohým strádaním predčasne zvraštený obličaj.
    </tei:p>
    <tei:p>
     Bola i ona niekedy pekná, štíhla, švitorivá i usmievalo sa šťastie na ňu, keď sa vydala.
         Boli chudobní, keď sa zobrali, mali len domček a jednu zemičku, na ktorej zemiaky a kapustu
         sadievali. Muž chodil do hôr drevo rúbať a s pltnicou zarobil ten mozoľný groš, ale čože,
         ťažká robota nebola preňho a tak skoro začal kašlať, až sa vysušil na triesku a umrel.
         Nezostalo po ňom nič inšie len dlh a malé chlapča, ktoré sa vraj podobalo nebožkému ako
         vajce vajcu. Aby sa mohla vyživiť, musela nádenníčiť, prať u bohatších, grajciar ku
         grajciaru odkladať, aby len mohla dlžobu vyplatiť. A pán boh jej pomohol, domček i zemičku
         udržala, len starosť, trápenie a núdza zorali jej včasnými vráskami tvár a modré, niekedy
         pekné a veselé oči hlboko vpadnuté v jamkách bez lesku pozerali vôkol seba.
    </tei:p>
    <tei:p>
     Doniesla synovi novú košeľu, ako sneh bielu, napredku s drobnými zámikmi, a preložila ju
         cez operadlo stoličky, aby tým lepšie sa ukazovala jej belosť. Hodvábny nákrčník — ešte od
         otca — položila k nej.
    </tei:p>
    <tei:p>
     Boľo to všetko videl a tak ľahko mu bolo okolo srdca. Odhodil kefu a čižmu a šelmovsky,
         tak ako to za chlapčenstva robieval, objal matku a dočervena vybozkával jej tvár. Ona,
         akoby sa durdila, vraví. — Ale iďže, nebuď pochábeľ. Veď si ty už veľký! — Ale pri tom jej
         je tak milo okolo srdca, tak sa teší, že ma dobrého syna, a i ona neodolá, ale tak, ako
         robievala, kým bol ešte maličký, vzala jeho hlavu do oboch dlaní a dívajúc sa mu do očí,
         pobozkala ho na čelo a žartovne buchnúc ho po chrbte, súrila ho do obliekania.
    </tei:p>
    <tei:p>
     — Ľaľa, či ho vidíš, maznáka; len čím skôr sa obleč, lebo onedlho budú zvoniť a nechcem,
         aby sme boli ostatní.
    </tei:p>
    <tei:p>
     — Ojej! Ešte je dosť času! Kedyže ešte budú zvoniť? Za ten čas žobrák i z tretej dediny
         príde, — odpovedá Boľo, berúc zase kefu a čižmu, aby pokračoval v práci, kde prestal.
    </tei:p>
    <tei:p>
     Nový kostol v gotickom slohu stál na konci dediny blízko fary, na vŕšku. Stavaný bol už
         od pár rokov, ale ani teraz nebol hotový, bo napriek milodarom a všelijakému zbieraniu, na
         ktoré pán direktor famílie a pritom inšpektor cirkvi bol chýrny, takže keď on len siahal do
         bočného vrecka po podpisnom hárku, už jeho známi chytali sa tobolky, predsa nedochádzala
         päta k uchu. Preto sa museli uskromniť so školským príbytkom, kde v učebnej sieni
         odbavovali služby božie.
    </tei:p>
    <tei:p>
     Škola bola prenajatá v starom zemianskom dome, vystavanom na hornom konci dediny. Za
         onoho času vystaval ho Miklúš Vážsky, chýrny advokát, pýcha famílie, lebo vedel šikovne z
         čierneho biele a z bieleho čierne urobiť a k tomu vraj náležite oholiť stránky, takže
         odchádzali od neho veľmi ľahké, sprostené márnych vecí sveta tohoto, ale naplnené slovami a
         múdrosťou pána fiškála, až sa im hlava točila. Takto nazhŕňal si pekný majetoček, ktorý
         však bohvie pre akú príčinu (ľud si povrával, že spravedlivosť božia!), roztratil sa tak,
         ako prišiel, a pán Miklúš na starosť opustený umrel, nechajúc po sebe len dlhy a povesť, že
         chodieva mátať do svojho domu, nemajúc pokoja pre nečisté manipulácie, ktoré popáchal za
         živa.
    </tei:p>
    <tei:p>
     Dom prešiel na licitácii pánu direktorovi do rúk za bagateľ, ktorý ho potom, keď škola i
         s kostolom vyhorela, dal z lásky ako inšpektor cirkvi na školu do prenájmu, ale len spoly.
         Cirkevníci, pravda, si šepkali, že nemá z toho škody. Z púhej lásky proti mladému
         učiteľovi, aby nebol tak samotný, držal v druhej polovici domu rozličných obyvateľov, raz
         strojníka, druhý raz faktora, a na jeseň, keď si myslel, že je tam najstrašnejšie bývať,
         lebo severák lomcuje vetchými oblokmi, trepe železnými okenicami a skučí dolu komínom,
         vtedy rozšíril svoju, starosť o chudáka učiteľa a poslal mu za spoluobyvateľov na pár
         týždňov svojich šiestich mlatcov.
    </tei:p>
    <tei:p>
     Školská sieň bola obrátená na kostol. Jeden kút pri obloku bal obitý latkami, na ktoré
         bolo oblečené rúcho; ten slúžil za kanceľ, a cirkevná truhla, oltárnym rúchom naplnená,
         bola podnožím kancľa, aby kňaz mohol vyššie stáť. Pridalo sa raz, že kostolník zabudol
         truhlu zavrieť a pán farár miesto povýšenia hupol do truhly, takže sa stalo slovo skutkom:
         — Máličko a neuzříte mne, a opet máličko a uzříte mne. — Hovorilo sa, že v ten deň malý
         osoh doniesla kázeň, lebo pani sestry často museli zakrývať ústa ručníkom: voľačo im perami
         trhalo, až im slzy stávali do očí. Medzi dvoma oblokmi jednoduchý stôl s nohami na kríž
         slúžil za oltár. Na ňom svietniky, krucifix a papierové kvetiny boli jedinou okrasou
         skromného tohto stánku Hospodinovho. Popri stenách boli položené lavice matróny, školské
         stolice boli pre mužských. Učiteľova izba slúžila za sakristiu.
    </tei:p>
    <tei:p>
     Už tretí raz ozval sa hlas zvona zo starej drevenej, osobitne stojacej zvonice. Nábožný
         ľud hrnul sa na služby božie. Pán kostolník s batôžkom, z ktorého agenda a luterák
         vykukávali, kráčal vopred a pán farár za ním.
    </tei:p>
    <tei:p>
     Kostolník je vo Vážskej veľmi vážená osoba. Nielen preto, že je moc ráz na fare, ale i
         preto, že obyčajne mladí učitelia potrebujú pomoc pri spievaní: on považuje sa aspoň za
         vicekantora.
    </tei:p>
    <tei:p>
     Boľo s matkou sa tiež poponáhľali. Boľo bol ani zo škatuľky, všetko sa na ňom lesklo.
         Malé fúziky, trocha brčkavé, pod nimi svieže pery, bystrý pohľad, to všetko ho činilo
         pekným šuhajom. K tomu nová, sťa sneh biela košeľa, prusliak so striebornými gombíkmi a
         všetko tak slušalo na ňom ani uliate. Keď vstúpil s matkou do kostola, všetci sa obzreli.
         Anička stála medzi dievčatami. Zazrela ho a zapýrila sa od šťastia. Matka uklonila sa pani
         sestrám, usadila sa k pani kurátorke, z druhej strany majúc za susedku Zuzku. Predtým ona
         sedávala bližšie dverám, cítiac svoju opustenosť a chudobu. Ale teraz načo by sa mala
         skrývať, keď má hodného syna? Veru nemusí sa zaňho hanbiť. Matke, ktorá má syna na ženenie,
         rýchlo stúpajú akcie.
    </tei:p>
    <tei:p>
     Bani kurátorka s vľúdnym úsmevom pošinula sa, aby Boľovej materi urobila miesto a ani
         jej na um neprišlo zbadať premenu. Zuzka, v smútočných šatách sediaca, tiež pritiahla k
         sebe sukne, aby jej suseda mala priestrannejšie miesto.
    </tei:p>
    <tei:p>
     Bohoslužba sa začala. Pán kostolník sedel pri učiteľovi, a spieval celým hrdlom, až bol
         červený ani rak, a kto sa opovážil inak zatiahnuť, ako to patrilo, obrátil sa a zazrel
         takým okom naň, že hneď mu hlas v hrdle zmrzol. Pani kostolníčka, ktorá z druhej strany pri
         pani kurátorke sedela, stúlila ústka a zbožným zrakom pozrela najsamprv na svojho manžela,
         potom po všetkých, akoby chcela povedať: hľa, ako vie, ako sa namáha! Bez neho nikde nič!
    </tei:p>
    <tei:p>
     Zuzka všemožne sa vynasnažovala sústrediť pozornosť na zmysel piesne. Spievala horlivo,
         pri citnejšom mieste rýchle utrúc oko, ktoré bolo navlhlo; ale jej myseľ bola nepokojná.
         Hriešne myšlienky ju trápili; tu jej prišla na um možnosť vydaja, tu zase starosť o
         gazdovstvo. Ona statne bojovala so sebou, nútiac sa obživiť si rozpomienky na zosnulého
         muža; ale oproti nej na druhej strane stál Boľo a tie oči sa tak leskli, tie kučeravé
         fúziky tak boli vykrútené, pery také svieže, ešte i ten nákrčník taký pekný bol na bielej
         košeli!
    </tei:p>
    <tei:p>
     Kňazov hlas zaznel z kancľa a sypali sa slová „o márnosti sveta tohoto“. Nejedna pani
         sestra si vzdychla, keď niektorá veta sa jej zapáčila. Zuzka horlivo uprela zrak na
         kazateľa. Chcela premôcť „hlúposti“, ale zato videla, ako Boľo pozrel na ňu. Srdce jej
         rýchlejšie bilo. „Čo je to?“ myslela si „Hlúposť“. Zbadala, ako jeho zrak skĺzol sa z nej a
         inde zabehol. Obzrela sa a a vidí jeho láskavý pohľad utkvieť na Aničke. Aničkina tvár sa
         jasala blahom.
    </tei:p>
    <tei:p>
     Anička ako čo by bola cítila, že hľadí niekto na ňu, obrátila sa a videla Zuzku, ktorá
         bledá, s ustrnutým výrazom na tvári pozerala na ňu. Obe sklopili oči. Prečo, samy nevedeli.
         Aničke ako čo by mrázik bol prebehol po chrbte. Nebolo jej už tak veselo. Zuzka zahanbená
         sklopila oči a hnevala sa sama na seba, že náhodou zamiešala sa do veci, do ktorej ju je
         nič. Žiaľ jej zatiahol hruď. „Hľa,“ myslela si, „i ja som bola taká šťastná, i ja som mala
         na koho myslieť, koho čakať, na koho sa usmiať a to všetko sa minulo, všetko je preč… Veď
         som už stará mám troje detí“.
    </tei:p>
    <tei:p>
     „Akého si ti vypriadla,“ myslela ďalej, „to prôšťa. Či ho vidíš? Veď on by si i bohatšiu
         mohol vziať“. A myseľ ako čo by jej bola ďalej zabehla, ako bolo slobodno. Pretiahla si
         ručníkom tvár a začala sa so skrúšeným srdcom modliť. Modlila sa vrele, s celou dušou za
         kňazom: — Bože náš, buď pri nás, buď v nás, buď vôkol nás. Zachovaj nás v pravom hriechov
         našich želení. — Keď prišla v otčenáši na „neuvoď nás v pokušení, ale zbav nás od zlého“,
         cítila poľahčenie. Prestal nepokoj a nastal mier duše. Príduc domov z kostola, vrele
         vyobjímala a vybozkávala si deti, ktoré bežali materi v ústrety. Zhodila sviatočné šaty a
         pomáhala materi dovariť obed.
    </tei:p>
    <tei:p>
     *
    </tei:p>
    <tei:p>
     Zuzka sama sedela v izbe a šila šatôčky deťom. Matka odišla trocha na priadky, otec bol
         vo vyhni. Janko, jej najstarší syn, bol v škole, a Marka, tá zase sa hrala s kamarátkami,
         len Paľko sa titlal okolo matere. Bola tak pohrúžená do roboty, že ani nespozorovala, keď
         sa otvorili dvere, ktorými vkĺzla suchá, v ošumelých šatách oblečená osoba.
    </tei:p>
    <tei:p>
     — Dobrý deň Zuzka, — poklonila sa Kohútka. Ešte jej mať ukradla Michalovcom kohúta, nuž
         im to meno prischlo. — Jaj, ani som nevedela, že si sama doma. Kdeže sú pani stryná a pán
         strýčko? — Zuzka sa strhla, no keď videla Kohútku, usmiala sa. — Vitajte, stryná, už ste
         dávno neboli u nás. Sadnite si! Čože vás dobrého donieslo k nám? — a usadila Kohútku.
    </tei:p>
    <tei:p>
     — Jaj, Zuzanka moja radostná, ani ma neusádzaj, veď vieš, mám mnoho roboty. Muž, ten
         starý korhelisko, už príde, nuž bude mu treba zase niečo do toho hrtana doniesť, a chcem i
         trochu halušiek mu uvariť s tvarohom; tak reku zabehnem k vám, či by ste reku mi takto
         nemohli za štyri grajciariky reku predať. Pravda, peňazí som nedoniesla, lebo vieš, ako je,
         práve teraz sme nie pri groši. Ale zato nič! Veď vieš, muž príde z roboty, nuž donesie, tak
         ti potom zaplatím i tých pár grajciarikov, čo som ti ešte predtým dlžná ostala. Oj, srdce
         moje radostnô, neboj sa ty nič, veď my to zaplatíme statočne. Ojej, čo len to! No, či by si
         ja cudzie na svedomie. No, to už nie! — hovorila rýchlym prúdom Kohútka, usádzajúc sa a
         pritom vše pozrela na dvere, či niekto neprichodil vyťahujúc pod kabátom schovaný tanier.
    </tei:p>
    <tei:p>
     Starý Gašpar a jeho žena nemali ju radi, lebo bola ona žena lenivá a pritom klebetná.
         Všade strčila nos a už to rozniesla po dedine. Vyhliadla si vždy taký čas, keď Zuzka sama
         bola doma, lebo vedela, že ju môže ľahko občankať. Zuzka ju rada počúvala, lebo jej vedela
         po vôli hovoriť, tu poľutovať, tam zase niečo nového doniesť a ani nikdy neodíde prázdna od
         nej.
    </tei:p>
    <tei:p>
     — Ach, bože môj! — vzdychla si Kohútka, — ešte vždy v smútku? No, veru to je už nie v
         poriadku. Ešte sa ti môže niečo stať. Už ako je, tak je, ale živý so živými a mŕtvy s
         mŕtvymi. Veď sa len nemôžeš dať zaživa zahrabať… Veď je pravda, pán boh ho osláv! — a tu si
         oči i nos utrela, — veď bol dobrý aj robotný, ach, aj na chudobu takto nezabúdal. Oj, veru
         nie… i nám, hľa, bol pomohol pred Veľkou nocou, keď sme to nemali čo a ako. Veď sa pamätáš.
    </tei:p>
    <tei:p>
     Zuzka kývla hlavou.
    </tei:p>
    <tei:p>
     — Už sa stalo, viac sa neodstane. A potom, vieš, bol slabý vždy, kašlal, no a ty vyzeráš
         ani ruža v najlepšom kvete; bol by hriech, aby si takto v smútku naveky vädla. Treba ti
         veru aj na vydaj myslieť, — a pozrela na ňu zvedavo, čo ona na to povie.
    </tei:p>
    <tei:p>
     — Ale čo to len hovoríte, stryná. Ja? Veď mám troje detí! — a odvrátila si hlavu.
         Kohútka zbadala, že udrela na pravú strunu. Priblížila sa k nej a vezmúc Zuzkino šitie do
         ruky, chválila ho a vypytovala sa, komu šije a po čom to kúpila.
    </tei:p>
    <tei:p>
     — Ach, veď je to len pekne, keď si to tak vieš sama ušiť… Ale, Zuzka, nepočula si, že
         Tomáš Matejovie, čo mu vlani žena umrela, chce sa ženiť? Je on veru chlap na mieste a má aj
         niečo majetku. Nuž a že má jedného chlapca, to veľa neznamená. Keď trocha odrastie, dá ho
         na remeslo a bude, akoby ani nebol.
    </tei:p>
    <tei:p>
     Zuzka vybadala, kde asi mieri; len šila ďalej, akoby nič. Potom ľahostajným hlasom, z
         ktorého jednako vyznelo, že z toho nebude nič, povedala: — Je pracovitý a zaslúži, aby
         dostal sebe primeranú ženu.
    </tei:p>
    <tei:p>
     — Miško Ferovie, — prerečie Kohútka s najnevinnejším výrazom, — by nebol na odhodenie.
    </tei:p>
    <tei:p>
     — Ach, to je korheľ, ten len v krčme sedí. Beda tej, ktorá sa zaňho dostane — odvetí
         Zuzka.
    </tei:p>
    <tei:p>
     — No, či ho vidíš, — začne zase Kohútka, — ale ti ten Boľo len opeknel. Či by si to bol
         niekto pomyslel? A tá Miklúška aká ti je hrdá, ako čo by plnú truhlu peňazí mala. Ľaľaď,
         len nedávno ti jej bolo dobre sedieť pri dverách, a teraz sa ti vystrčí k pani kurátorke.
    </tei:p>
    <tei:p>
     — A prečo by si nesadla? — zastáva Zuzka a červeň vstupuje jej do tváre. — Veď v božom
         chráme sme si všetci rovni.
    </tei:p>
    <tei:p>
     — Veď je tak, pravdaže je tak… hm, veď ja nič. Nie že by som chcela zle, ó, božechráň!
         Stryná Miklúšovie vždy boli akurátna osoba. A ako ti len vychovali toho Boľa. Veru mu niet
         páru, a čo ma najviac mrzí, je to, že tá kľampa… pozri ju, akého si ti vyberie. Ani ti nemá
         nič, len čo je na nej a zopár tých handár. No, dajtimibože, z toho sa nenaješ.
    </tei:p>
    <tei:p>
     — Veru. Boľo by si bol mohol i majetnejšiu dostať. — Vtom sa zasekla a pozrela na
         Kohútku v zmätku, či voľačo nezbadala.
    </tei:p>
    <tei:p>
     Kohútka fľochla na ňu, ale stavala sa, akoby nič a riekla: — Tak je, máš pravdu. Čože by
         si mal Boľo zahrdúsiť s ňou život, keď si môže vziať aj inú, ktorá je aj hodná aj majetná.
         — Pritom výrazne pozrela na Zuzku, ktorá sa zohla nad šitie, aby ukryla pohnutie.
    </tei:p>
    <tei:p>
     Zuzka sa bála, že tlkot srdca ju prezradí. „Čo je to len?“ myslela si. „Veď mňa doňho
         nič, nech si robí, čo chce, veď je to hlúposť!“
    </tei:p>
    <tei:p>
     — Oj, čo len to! — hovorila ďalej rýchle Kohútka. — Čo len frajerka. Či sa každá vydá za
         frajera? Hľa, Rózka, vodila sa za dievčenstva s Matejom Katrenovie. Aká to bola láska, a
         rodičia nedali ju zaňho, ale za Štefana. Nuž a či je nie dobre? Čo len to… Ale som zadlho
         tu meškala; jaj, musím sa ponáhľať! Tak reku, Zuzka, toho tvarohu ak by si mi mohla predať,
         veď ti ja už tie grajciariky donesiem.
    </tei:p>
    <tei:p>
     Zuzka vzala tanier a šla do komory; za ňou Kohútka, chváliac všetko. Hodnú hrudu tvarohu
         položila na tanier a pridala k nemu ešte i rezeň slaniny. Kohútka rýchle zaobalila do
         ručníka tanier a potichu na prstoch vyšla na dvor, kde, poobzerajúc sa dookola, či starí ju
         nezbadali, nahla sa k uchu Zuzky, ktorá ju vyprevádzala: — Neboj sa, Zuzka, Boľo musí byť
         tvoj! — A nečakajúc odpovede, rýchlo sa stratila.
    </tei:p>
    <tei:p>
     Zuzka ustrnule stála. Chcela odporovať, chcela vykríknuť, ale Kohútka už bola preč.
         Nával citov ju zachvátil. „Boľo jej! Teda on má byť jej? Hlúposť!“ Ale tá hlúposť tak
         sladkou sa jej zdala, tak žiadúcou! Odrazu vypukla v nej náruživosť mladej ženy, ktorá bola
         doteraz tlmená. Bolo jej jasné, že ho miluje, že ho žiada, že musí byť jeho. Rozčúlená
         vrátila sa do izby, kde malý Paľko plakal. Vzala ho na ruky, ale netuľkala ho tak srdečne
         ako predtým, bo bola naplnená obrazom inej bytosti, ktorá sa je stala takou drahou.
    </tei:p>
    <tei:p>
     Miklúška vedela o Boľovom pomere k Aničke. Nebolo jej po vôli, že syn rád vidí dievča
         celkom chudobné. Radšej by bola bývala, keby si bol vyberal medzi dievčatami, ale bola
         dobrej povahy a k tomu si syna zbožňovala, preto nechcela mu kaziť vôľu, nechajúc všetko na
         pána boha.
    </tei:p>
    <tei:p>
     Prala šaty, keď prišla k nej Kohútka. Bolo jej divné, čo ju k nej vedie, lebo Kohútka
         neotĺkala často jej prahov.
    </tei:p>
    <tei:p>
     — Prišla som vás trochu vidieť, pani strynká, reku čo robíte. Práve ma cesta tadeto
         viedla. Bola som u Gáborov, nuž reku nazriem i k vám.
    </tei:p>
    <tei:p>
     Miklúška usadila Kohútku pri obyčajnom vyhováraní, že práve teraz perú. — Ale viete, ako
         je, človek len odkladá s tým praním: raz je nepekný čas, druhý raz máš inde robotu, nuž
         doma robím vtedy, keď stihnem. A veru prádla sa mi, odkedy je Boľo doma, drahne nakopilo.
    </tei:p>
    <tei:p>
     — Jaj, veru tak; veď vám je to i u druhých nie inak. Čo len vy, to je ešte nič, ale ja
         úbohá stvora! Lebo viete, ten môj starý, ten vám veľmi mnoho šiat počierni, ani by ste
         neverili. Nič nedá pozor na seba. Len teraz mu dáš košeľu, bielu ani kvet, a už čosi —
         kamsi fľak na nej ani dlaň. Čo máš, hriešna stvora robiť, zas len čistú daj, lebo vám je
         svet veľmi planý, hneď vezmú v reč, že si muža nefedrujem.
    </tei:p>
    <tei:p>
     — Veru sa to i začierni najmä pri robote. Tu sa šuchneš, tam sa otrieš, to už ináč
         nejde, — prikyvuje Miklúška, pritom si hútajúc. „Ký beťah ťa sem len doniesol? Zaiste chceš
         niečo vyňuchať.“
    </tei:p>
    <tei:p>
     — Tak je to, — hovorí Kohútka ďalej. — Ach, ale ste vy len šťastlivá osoba, pani stryná.
    </tei:p>
    <tei:p>
     — Prečo, dievka moja? — spytuje sa Miklúška. — Veď celý môj život nebol inšie, len
         trápenie a hrdlovanie.
    </tei:p>
    <tei:p>
     — Veď je pravda, svätá pravda, že ste mali mnoho trápenia: ale, buď chvála pánu bohu,
         ste sa dožili i radosti i synovi. Ach, ako vám ho chvália! Onehdá v nedeľu, keď ľudia šli z
         kostola, len o ňom hovorili. Ale čo je pravda, to je pravda, je ako vymaľovaný.
    </tei:p>
    <tei:p>
     Miklúška, ani čo by na ňu ukladal, tak rástla od radosti keď jej niekto syna pochválil;
         ale zato, akoby nič, skromne odvetila: — Ach, nuž, len či je dobrý, a to je, chvála pánu
         bohu. Čože by sa stareli oň, veď je chudobný, nemá len ten domček, zemičku a dve zdravé
         ruky.
    </tei:p>
    <tei:p>
     — Jaj nehovorteže, pani strynká, tak, — odvetila Kohútka, akoby urazená. — No, či je
         bohatstvo všetko na svete? Hľa, pozrite starého Gašpara, čože mu je z celého gazdovstva a
         bohatstva, keď nemá syna. Zaťko mu zomrel, nuž a tie dve ženy veru nedostačujú. Nemá ani
         kto by mu hnoj vykydal, musí na staré kolená sám i to.
    </tei:p>
    <tei:p>
     — Veď je tak, — vzdychla Miklúška, — ale prečo si nedrží ešte druhého paholka, keď mu
         jeden nedostačí?
    </tei:p>
    <tei:p>
     — Viete, ako je: Kubo robí, Kubo je. Nie je to tak, ako svoj. Tam by bol potrebný mladý
         gazda, aby dohliadal na všetko.
    </tei:p>
    <tei:p>
     — I to bude, — odvetí Miklúška. — Čože, Zuzka nie je stará, ani tridsať nemá, nuž ľahko
         sa vydá, keďže jesto na čom žiť.
    </tei:p>
    <tei:p>
     — Aj ja tak hútam, — skočila jej do reči Kohútka. — Ona je stvora mladá, pekná, mocná.
         Čo len troje detí. Či ich var’ muž bude chovať? Tie odrastú, ani sa nevie ako. Či je to
         tak, ako kde krajce treba čítať? To už nie! Keby ste len videli, čo je to tam toho, plné
         truhly plátna, pôlty slaniny, mäsa pôrčového, múky, strovy — tomu ani počtu niet. To vám je
         všade ani nabitô. A k tomu Zuzka je samá dobrota. Onehdy som bola u nej za štyri
         grajciariky tvarohu si kúpiť. Viete, ako je. Keď som sama doma, ani mi jesť nepríde do umu,
         ale mužovi, tomu aby vždy vypekal a vyváral. Tak reku idem si kúpiť. Dala: a čo myslíte, že
         prijala? Nasilu som jej podávala, že, reku ja zadarmo nechcem — to už nie, ale ona nie a
         nie, len vraj prijmite; ešte mi i kus slaniny odrezala. Nuž taká vám je to stvora.
    </tei:p>
    <tei:p>
     — Veď ja viem, že Zuzka je dobrá žena a nie je pyšná, zaslúži, aby dobrého muža ešte
         dostala.
    </tei:p>
    <tei:p>
     — Zaslúži, pani strynká, veru zaslúži. Keby ste vedeli, že ona nehľadí ani na bohatstvo,
         len na to, či je poriadny a či je nie korheľ. Onehdy, keď som to po ten tvaroh bola, tak sa
         mi od srdca vyžalovala. Obe sme sa srdečne vyplakali, — a už utierala koncom zásterky oči.
         — Ach, strynká moja, hovorila, ani neviete, aká som nešťastná! Otec chce, aby som sa
         vydala, aby ma vraj videl ešte zaopatrenú, aby mohol ešte on voviesť mladého neskúseného
         zaťa do gazdovstva. Veď by som sa i vydala, vravela, ale keď ten, koho by chcela, sa
         nedostane. — Tu zastala.
    </tei:p>
    <tei:p>
     Miklúška bola ako na tŕní od zvedavosti. — Nuž a ktože to má byť?
    </tei:p>
    <tei:p>
     — Jaj, to vám už nepoviem, lebo mi to pod najväčšou tajnosťou povedala. Musela som sa
         jej zadúšiť, že nikomu nepoviem. — Zastala. Čakala, či sa jej Miklúška bude spytovať.
    </tei:p>
    <tei:p>
     Miklúška sa nespytovala. Zdalo sa, akoby bola pohrúžená len do roboty.
    </tei:p>
    <tei:p>
     I pristúpila k nej Kohútka a utlmeným hlasom, aby nik nepočul, šeptala. — Strynká,
         poviem vám, aleže nikomu nepovedzte, preboha vás prosím. Zuzka nikoho nechce… — Vtom
         zastala, Miklúška naklonila ucho k jej ústam. — Zuzka nikoho nechce, len Boľa. To je tak
         pravda, ako že je boh nad nami.
    </tei:p>
    <tei:p>
     Keď to vyriekla, vydýchla si, ako čo by jej kameň bol spadol zo srdca.
    </tei:p>
    <tei:p>
     Pozrela na starú, ktorá prekvapene hľadela na Kohútku. Verila i neverila. Lichotilo to
         jej materinskej márnomyseľnosti, že najbohatšia žena lipne za jej synom, ale i robilo jej
         to starosti, keďže vedela, že Boľo už nadpriadol známosť s inou. Jej odrazu boli jasné
         výhody z toho sňatku. Boľo nemusí ísť do hôr na rúbanie, na pltnicu, kde sa chlapi len
         rozpijú a prechladnú. Bude doma, pri gazdovstve, nebude sa treba starať čo na zajtra… mal
         by všetkého v hojnosti.
    </tei:p>
    <tei:p>
     — Je pravda, že žena je staršia ako on, — vraví Kohútka ďalej, — ale je i múdrejšia, nie
         kadejaký pochábeľ, čo si ti mužovi nevie ani polievky zapražiť. A potom čože je tri-štyri
         roky — dajtimibože! Hľa, ja som o šesť rokov mladšia ako môj muž a mám vrások na tvári ako
         do roka dní, a môj muž? Ten je ešte i dnes ako na strunách. Nie mladosť robí vek, ale
         spôsob, ako sa žije. Či má Zuzka nejakú starosť? Oj, tá vám bude i o tridsať rokov ešte
         nevesta!… A potom dievča, dievča. Nuž veď je to pekne, veď je to pravda; ale i tá krása sa
         stratí, a čo mi je po krásnej mise, keď je prázdna.
    </tei:p>
    <tei:p>
     Kohútke sypali sa slová ani z vreca. Miklúška len počúvala, až ani nezbadala, len keď
         vovedno sedeli, jedna druhej ruku stískali a hlavou prikyvkávali.
    </tei:p>
    <tei:p>
     Už sa zmrklo, keď Boľo prišiel z roboty domov. Kohútka mala ešte čo hovoriť. Keď ho
         zazrela, strhla sa. Prihovorila sa mu a významne pozrúc na matku, odišla domov.
    </tei:p>
    <tei:p>
     Mať so synom sadli k večeri. Sedeli bez slova. Matka často pozrela na syna. Bolo vidieť
         na jej tvári, že niečo chce povedať, ale sa ostýcha. Už jej bolo slovo na jazyku, ale
         nevedela, kde začať. Boľo si chutne ujedal; poznať bolo na ňom, že vylačnel.
    </tei:p>
    <tei:p>
     — Syn môj, chcela by ti niečo povedať, — rečie matka, keď vidí, že už odložil lyžicu.
         Ústa si utrel do uteráka a napil sa čerstvej vody z krčaha.
    </tei:p>
    <tei:p>
     — Čože by ste chceli, mamo? — vraví Boľo a sadá si k peci na lavičku.
    </tei:p>
    <tei:p>
     — Vieš dobre, syn môj, že som sa už zostarela. Už som slabá, nedovladzujem, tak si
         hútam, že by bolo dobre, keby ma mal kto zameniť a pomáhať mi. Hľa, už si chlap na mieste,
         tu je čas, aby si aj ty vstúpil do človečenstva a oženil sa, lebo čas uchádza a mladosť s
         ním, a ja by ťa ešte tiež rada videla opatreného.
    </tei:p>
    <tei:p>
     — Veď ja som tiež už o tom rozmýšľal, lebo i ja vidím, že vám treba pomoci. Nuž keď si
         zarobím na svadbu, tak sa aj ožením. Pôjdem na mesiac, na dva do hory, nuž donesiem pár
         zlatých, a potom vám privediem nevestu do domu.
    </tei:p>
    <tei:p>
     Matke to nebolo po vôli, že odkladá; ale ako opatrná len obďaleč začala. — Počuj, syn
         môj. Ja božechráň, aby sa ti chcela zastarieť do tvojho výberu; ale ako matka ti musím
         pripomenúť, že láska skoro pominie a vytriezvenie príde skôr, ako sa nazdáš. Hľa, i my s
         nebožkým tvojím otcom sme sa mali radi, ale čože to bol za život, keď sme celý ten čas
         biedili. Ja hneď po svadbe som na celé týždne samotná ostala, lebo tvoj otec musel ísť za
         zárobkom. Potom, hľa, tá choroba, všetky ťarchy sa na mňa zvalili. Akéže to šťastie?
         Ovdovela som, nemala som len pána boha a teba. Pán boh mi pomohol, ale cez koľké súženie
         som prešla, to len on sám vie. A tak i ty, keď si Aničku vezmeš.
    </tei:p>
    <tei:p>
     Boľo sa strhol.
    </tei:p>
    <tei:p>
     — No, no, veď ja nič proti nej nemám. Veď je poriadne, dobré a pracovité dievča. Ale keď
         si pomyslím, že i ty tam mi môžeš zahynúť, tak mi srdce stisne, hneď by plakala. — A ozaj,
         oči sa jej slzami zaliali.
    </tei:p>
    <tei:p>
     — Ale, mamo, — teší ju Boľo, — veď sa len nebojte. Uvidíte, že všetko bude dobre. Ja a
         Anička vás budeme radi mať… a potom Anička vás bude vo všetkom poslúchať a vám pomáhať. Veď
         je pán boh dobrý, čoho nemáme, to mať môžeme; ešte všetkých darov nerozdal.
    </tei:p>
    <tei:p>
     — Veď je tak, — vraví matka. — Ale predsa, keď si pomyslím, aké šťastie by si mohol
         urobiť… Hľa, hocktorá by išla za tebou. Počula som, že sa i Zuzke Gašparovie páčiš. Čo
         myslíš? Bol by si pánom. Miesto hory a dreva opatroval by si štyri voly a statok ani
         lasice. Keď by si na nich šiel po seno, každý by sa obrátil a závidel by ti; ešte by sa ti
         aj klaňali. Je pravda, že je trocha staršia; ale čože je to, zato je ona pekná a dobrá
         žena. Na deti by si nemusel zarábať, veď oni majú dosť a dosť. A tak by si nemusel
         hrdlovať, ani po kolibách spávať, ale na posteli v peknom kamennom dome.
    </tei:p>
    <tei:p>
     Zamĺkla. Uprene pozrela naň, aký dojem urobila naňho reč. Ale Boľo mlčal, len pokrútil
         hlavou, že z toho nebude nič.
    </tei:p>
    <tei:p>
     — A čo sa Aničky týka, neboj sa, že by si z toho niečo robila. Trochu by banovala, a
         potom by ťa zabudla a vydala sa za Jožka Matejovie, ktorý ju tiež pýtal a ktorý ešte i
         podnes čaká a nežení sa. I jej by bolo lepšie, lebo vieš, Jožko keď je i nie z bohatších,
         ale je ani nie najchudobnejší.
    </tei:p>
    <tei:p>
     Boľo zostal stály. Pokrútil hlavou a kývol rukou: — Mamo, toho nebude nič. Ja a Anička
         sa už dávno radi vidíme. Ja neopustím Aničku, ako i ona pre mňa nechcela ísť za Jožka.
         Poručeno bohu, už sa my len zoberieme. A keď nemáme všetkého, aspoň sa radi máme a suchý
         chlieb nám lepšie bude chutiť ako Gašparov biely a mäkký.
    </tei:p>
    <tei:p>
     Matka na tieto reči nepovedala ani slova. Boľo vyšiel von a ešte toho večera, zíduc sa s
         Aničkou, privinul ju silne k svojim prsiam a dlho ju držal v objatí, ako čo by sa bál, že
         mu ju niekto vyrve a tíško šeptal jej do ucha: — Nie, nik mi ťa neodoberie, ty budeš moja,
         len ty jediná. Nedám ťa za nijaké bohatstvá.
    </tei:p>
    <tei:p>
     Aničke znela tá reč tak milo, ako nijaká hudba na svete.
    </tei:p>
    <tei:p>
    </tei:p>
   </tei:div>
   <tei:div type="chapter">
    <tei:head>
     II
    </tei:head>
    <tei:p>
    </tei:p>
    <tei:p>
    </tei:p>
    <tei:p>
     Miklúška vyprávala si syna do hory. Ťažko ho púšťala, lebo sa bála o svojho jedináčka.
         Ale darmo je, „potreba zákon ruší“ a „z prázdnej misy sa nenaješ“, nuž mu neodporovala. Pri
         všetkom strachu o neho trocha bola i rada. — Nech skúsi, — hovorila, — môžbyť mu inšie tam
         svitne v hlave a potom nebude za tou naveky behať.
    </tei:p>
    <tei:p>
     Boľo šiel ku krčmárovi, ktorý zídeným chlapom už meral špiritus a vážil rozličné články,
         ktoré mali zjednané.
    </tei:p>
    <tei:p>
     Kto sa mu lepšie neprizrel, nebol by ho poznal. Mal na sebe krpce, hrubé súkenné
         nohavice, halenu, širák, spod ktorého trčala čierna plstená čiapka, zatiahnutá až na uši.
         Tanistru mal na chrbte, sekeru pod pazuchou a zapekačku pod nosom. Nik by nebol povedal, že
         je to Boľo, ten štíhly, vrtký Boľo. A on sám akoby sa okúňal, necítil sa dobre v týchto
         šatách.
    </tei:p>
    <tei:p>
     — Veď sa ty navykneš, neboj sa, len čo týždeň alebo dva pobudneš medzi nami, — hovoril
         mu Miško Kudrovie, ktorému bolo trochu i smiešne. — Ľahšie teľa nosiť ako merindu, čo?
    </tei:p>
    <tei:p>
     — Ojej, čo len to! — chlapil sa Boľo. — Či som chlapec a či čo? Keď do roboty, tak do
         roboty; veď uvidíme, kto čo stojíme.
    </tei:p>
    <tei:p>
     Vystrel sa a pozrel smelo Miškovi do očí.
    </tei:p>
    <tei:p>
     *
    </tei:p>
    <tei:p>
     Od matere sa nakrátko odobral. Jej vyhŕkli slzy, no nepovedala ani slova. Prežehnala si
         ho a nespustila z očí, stojac vo dverciach, kým ho mohla vidieť, ako šiel s druhými.
    </tei:p>
    <tei:p>
     Boľo pozrel ešte do okna nízkeho domčeka, v ktorom sa ukázala Anička. Kývol hlavou.
    </tei:p>
    <tei:p>
     Práve vtedy napájali statok u Gašparov z válova pri studni, keď šli popred nich. Bujné
         červené junce s bielou lysinou na čele strečkovali po dvore, prskajúc sneh raticami.
    </tei:p>
    <tei:p>
     — Hm, hodné sú pol štvrta, otcu-materi. A párne, ani čo by ich odstrihol, — hovorí
         Kohút, chlap strednej postavy s otylou červenou tvárou.
    </tei:p>
    <tei:p>
     — A veru takých, prisahám, nevidíš, ani čo päť jarmokov pochodíš, — pochvaľuje starý
         Kudro, ktorý od kučeravých vlasov dostal toto prímenie, a vybral si z úst zapekačku, odpľul
         si, akoby i tým chcel zistiť, že je tak.
    </tei:p>
    <tei:p>
     Zuzka práve vtedy vyšla von. V ruke niesla načerveno zafarbený kolovrátok, na ktorom sa
         leskla biela jemná ľanová kúdeľ ani ten sneh, priviazaná o kužeľ modrou šnúrkou.
    </tei:p>
    <tei:p>
     Stretla sa s nimi.
    </tei:p>
    <tei:p>
     — Kdeže ideš, Zuzka, kde? — opytuje sa Matejaš, starý, ale ešte i teraz jarý chlap.
    </tei:p>
    <tei:p>
     — Na priadky, toť do susedov. Už som dávno nebola, — odpovedá Zuzka a pritom sa
         začervenie, bo cíti, že Boľo pozrel na ňu. Ona tiež pozrela naňho za okamih.
    </tei:p>
    <tei:p>
     „Nie je ani špatná,“ húta Boľo. „A ako pozrela na mňa“!
    </tei:p>
    <tei:p>
     Cesta ich viedla dolinou, cez ktorú tiekla rieka Čierna. Napravo dvíhalo sa predhorie
         Nízkych Tatier, ktorých vyťaté stráne, len kde-tu sihlinou porastené, snehom nedávno
         napadnutým sa beleli. Jednotvárnu belosť len krovie a vyčnievajúce skaly svojou tmavou
         farbou pretrhávali. To bol majetok Vážskej famílie.
    </tei:p>
    <tei:p>
     Na protivnej strane černel sa pekný les, cez ktorý len kde-tu sa pôda zabelela, pokrytá
         snehom. Bol obecným majetkom Víľanova. Neraz vzdychol si nejeden Vážsky, keď šiel tade a
         vidiac svoje pusté grúne, porovnal sedliacku horu, ktorá pri každom vetríku silne zašumela.
    </tei:p>
    <tei:p>
     A predsa Vážska nebola sama celkom príčinou svojho úpadku. Mala slávnu minulosť. Od Belu
         IV. rátali si zemianstvo a pri reštavráciách ich hlas mnoho znamenal. Ich majetky dakedy
         ťahali sa až na sedem hodín chôdze. Ale veľkú väčšinu už dávno vyhral erár po dlhom
         pravotení. Veľkú čiastku jednotliví popanštení údovia famílie či pravotením či inou cestou
         odpoly zdarma si pobrali, takže ostatným pánom bratom okrem pár roličiek, lúk a pašienok
         nedostalo sa nič. Kým ešte oni volili vicišpána a kým ich, počnúc od hlavného išpána až po
         stoličného pisára, všetci pánmi bratmi volali, bolo, ako bolo. Človek sa najedol i napil. A
         mal ťa kto i zastať a „pravdu“ prisúdiť oproti sedliakovi a židovi. Ale časy sa minuli. S
         konštitúciou prišla nová doba. Po školách vyučení páni bratia neznali viac chudobnejších,
         len keď potrebovali ich pri stoličných voľbách. Ich rečou opovrhovali, hanbili sa za
         starodávne zvyky a kroj, ktorý prezrádzal ich pôvod. Cítili, že sú oni páni, ktorým treba
         rolu hrať, no nie v hospodárstve, nie na duševnom poli. Kto sa lepšie vedel zabávať pri
         cigánovi, kto mu desiatku krajšie prilepil na čelo, kto viac vypil a chladnokrvnejšie
         prehral v kartách, ten vývodil. K tomu nešťastná náruživosť pravotenia! Toto boli opravdivé
         príčiny úpadku Vážskej. Chudobní, keď videli príklad od svojich predných, nasledovali ich.
         Jediný Gašpar kvitol hmotne, lebo pridržiaval sa dedovizne a jednoduchosti mravov; ale
         nemajúc okolo seba obživujúcej, obodrujúcej sily, skostnatel a stal sa otrokom práce a
         podivínom. Pri takomto duševnom i hmotnom úpadku zjavil sa v dedine žid s pinkľom a o pár
         rokov stal sa árendátorom, páleníkom, statkárom a naostatok i richtárom.
    </tei:p>
    <tei:p>
     Dolina začala sa úžiť a vypúšťať bočné dolinky, porastené všade krásnou svrčinovou
         horou, len kde-tu sa belel vyrúbaný pás. Neďaleko napravo bolo vidno príbytky lesníkove a
         dvoch horárov. Odtiaľ bol revír erárny.
    </tei:p>
    <tei:p>
     Nebo bolo sivé, zatiahnuté. Obrysy hôr nevystupovali určite, lebo ich farba splývala s
         farbou neba. Dolu dolinou dul tichý, ostrý vietor. Pri ceste na lúkach ukazovali sa šľaky
         líšok a zajacov. V diaľke bolo počuť skolenie loveckého psa, ktorý, natrafiac na stopu
         zveri, zvonivým skučaním a štekotom oznamoval nález lovcom. Jeho hlas sa ozýval vše
         tichšie, vše silnejšie, až odrazu bác, bác! Bolo počuť dva výstrely.
    </tei:p>
    <tei:p>
     — Už ho majú! — hovoril Matejaš, pomykol plecom, aby si podvihol tanistru. — To náš
         feršter zaviedol poľovačku v Ráztokách na srny. Zaiste niektorý z jeho horárov dostane
         pušný prach od neho.
    </tei:p>
    <tei:p>
     — Čidaže dostane! — odvrkne Martin Šimonovie. — Ten by dal niečo! Otrčí im z buteľky tej
         žbrndy a je po paráde. Veď ja hádam viem, ako to ide.
    </tei:p>
    <tei:p>
     Len čo dopovedal, bolo počuť cvendžanie zvoncov. Sane, ťahané silnými vraníkmi, leteli
         proti nim.
    </tei:p>
    <tei:p>
     — Hľaďže ti ho, veď je to náš Mojžiš. Bol zaiste u nadlesného v Čiernej, — a už
         vystupovali sa mu z cesty. Sane preleteli popri klaňajúcich sa.
    </tei:p>
    <tei:p>
     — Hľaďže ti ho, aký je červený ani rak! Bol zaiste jednať na sochorce a chybné kláty.
    </tei:p>
    <tei:p>
     — Hm, chybné, — poškrabal sa Imro Michalovie. — Keby som ja len také mal. Nuž a jeho
         píla na Bystrej čože pílila cez leto? Všetko také vymetané kláty. A dosiek napílil ani
         sklo, že im ani hradovské nechytia.
    </tei:p>
    <tei:p>
     Rozhovor sa rozprúdil, jeden povedal to, druhý iné. Jeden o hospodárstve, druhý o
         zárobkoch.
    </tei:p>
    <tei:p>
     Šuhajci počúvali starších, len zriedka zamiešajúc sa im do rozhovoru. Ale konečne
         zunovali tichosť a jednotvárnosť. Ondrej Jonášov zahvízdal na prste, až tak zacvendžalo v
         ušiach. To rozjarilo. Sprvu len pohvizdovali, potom dali sa do spevu. Spievali:
    </tei:p>
    <tei:p>
    </tei:p>
    <tei:p>
    </tei:p>
    <tei:l>
     Dievča svätojanské,
    </tei:l>
    <tei:l>
     poďže k nám na panské,
    </tei:l>
    <tei:l>
     pod zelený hájik
    </tei:l>
    <tei:l>
     sadiť majoránik.
    </tei:l>
    <tei:p>
    </tei:p>
    <tei:p>
    </tei:p>
    <tei:p>
     Boľo tiež spieval z plných pľúc. Líca mal červené, vyštípané od ostrého vetra a oči
         veselé, ligotavé. Tvár mu len tak kypela od zdravia. Zanôtil:
    </tei:p>
    <tei:p>
    </tei:p>
    <tei:p>
    </tei:p>
    <tei:l>
     Hej, ta ma, bože, ta ma,
    </tei:l>
    <tei:l>
     kde ma myseľ nesie;
    </tei:l>
    <tei:l>
     veď ma to dievčatko
    </tei:l>
    <tei:l>
     o rozum donesie.
    </tei:l>
    <tei:p>
    </tei:p>
    <tei:p>
    </tei:p>
    <tei:p>
     A starší sa usmievali na veselosti mladých a spomínali svoj mladý život.
    </tei:p>
    <tei:p>
     Tu sa ozve chrapľavý hlas Kohútov:
    </tei:p>
    <tei:p>
    </tei:p>
    <tei:p>
    </tei:p>
    <tei:l>
     Krčmáročka naša,
    </tei:l>
    <tei:l>
     daj nám bez rováša,
    </tei:l>
    <tei:l>
     rováš sa ti stratí,
    </tei:l>
    <tei:l>
     ktože ti zaplatí?
    </tei:l>
    <tei:p>
    </tei:p>
    <tei:p>
    </tei:p>
    <tei:p>
     Keď dokončil, mal tvár červenú a oči nabehnuté vodou, lebo bol si vypil.
    </tei:p>
    <tei:p>
     Za ním ozval sa tenký, trasľavý hlas Martina Hlaváňovie:
    </tei:p>
    <tei:p>
    </tei:p>
    <tei:p>
    </tei:p>
    <tei:l>
     Ujčiná, ujčiná, zle si ma učila,
    </tei:l>
    <tei:l>
     pálenô, pivo piť — bozká ťa za to žid!
    </tei:l>
    <tei:p>
    </tei:p>
    <tei:p>
    </tei:p>
    <tei:p>
     — Ha-ha-ha! — sprevádzal ho smiech kamarátov, keď zavŕšil.
    </tei:p>
    <tei:p>
     Hlaváň, ktorý mal tiež trocha pod kečkou, povedomým zrakom pozrel na druhých, ktorí mu
         svoju spokojnosť vyjadrili.
    </tei:p>
    <tei:p>
     — Ale ti ju len vytiahol! No, kto by si to len vymyslel!
    </tei:p>
    <tei:p>
     — Hja! — vzdychol si Hlaváň. — Dalo sa to niekedy spievať, kým bolo slobodno človekovi
         vypáliť si ten trúnoček. Čože, vtedy páleného bolo ani vody a nie takéhoto ako teraz, čo
         nevidíš za šesták, čo máš. Vtedy za šesták mohol si sa kúpať v ňom, a keď si ho prežrel, až
         ti v mozgu vŕtalo! Teraz, boh ich skáral, je všetko falošné. Čert by ich vedel, aké špecie
         dávajú doňho. Hľa, toť ľudia zhovárali sa nedávno, že vraj i ľuľok miešajú. A veru, keď si
         viacej naberieš, ako ti podnesie, nuž si ako blázon, i ten rozumček potratíš a hlava bolí i
         za dva dni, až má tresnúť.
    </tei:p>
    <tei:p>
     — Veru je tak, — svedčí Matejaš, — všetko letí na nás. Pláca malá, nápoj drahý a planý.
         A ešte i tá trafika! Hľa, — vytiahne trojgrajciarový paklík. — Načo je to? Ani za tri dobré
         zapekačky. A keby aspoň dohán bol, ale keď z neho vytrasieš prach, očima niet čo vidieť.
         Alebo ti je poplesnený.
    </tei:p>
    <tei:p>
     Hlaváň bol nízky, zavalisitý chlap, tak v štyridsiatich. Bol vždy veselý, hoci okrem
         domčeka a dvoch kúskov zemičky nemal len zdravia od pána boha a štvoro detí, ktoré ako
         mladé vtáčence vždy otvárali ústa na jedenie, takže uňho chlieb nemal kedy sa splesnieť.
         Jeho žena bola usilovná a vedela uskrbliť tu grajciar, tam zase groš, a o pár zlatých u
         nich nebolo nikdy núdze. I teraz on rozveseľoval druhých, ktorí ho radi videli a počúvali.
    </tei:p>
    <tei:p>
     Zmrkalo sa, keď zabočili do úzkej doliny. Onedlho bolo vidno kolibu, z ktorej vystupoval
         dym.
    </tei:p>
    <tei:p>
     Otvorili dvere. Naprostred koliby horela vatra. Okolo nej sedeli a ležali chlapi,
         ktorých postavy v dyme a pare len nejasno rozoznať. Krajný na vahančeku robil si cesto na
         halušky. Pred nim pri ohni stál začadený hrniec s vriacou vodou. Druhý mal pred sebou
         zemiaky, varené v kožkách. Lúpal ich, natieral bryndzou, ktorú mal v nádobke z dreva
         vydlabanej a chutne si ujedal. Ďalej v kúte ponúkali sa pálenkou a hlasno sa zhovárali.
    </tei:p>
    <tei:p>
     — Pán boh daj dobrý večer! — pozdraví Matejaš sediacich.
    </tei:p>
    <tei:p>
     — Ťhú, bisťubohu, nuž veď sa to z Vážskej! — skríkol Jano Valach, keď zazrel
         vchádzajúcich. Nechal i cesto na okamih.
    </tei:p>
    <tei:p>
     — Dajbože i vám! — odpovedali druhí Bystrania, ktorí už chvíľa, čo prišli z domova —
         Čože tak pozde?
    </tei:p>
    <tei:p>
     Po privítaní sa naši zložili. Poskladali si haleny a sekery. Každý na svoje miesto nad
         hlavou na dosku, kde mal ležať. Z tanistier vytiahli, čo mali na večeru. Vytiahli i
         krčiažteky a zazdravkajúc si ponúkali sa.
    </tei:p>
    <tei:p>
     Vtom tí dvaja, v kúte si popíjajúci, dali sa do vady, z vady do bitky. Za minútu boli v
         klbku. Boľo, ktorý bol najbližšie, skočil k nim rozdvojiť ich. I podarilo sa mu. Ale tu oni
         do neho.
    </tei:p>
    <tei:p>
     — Čo? Čo sa budeš starať? Či si ty náš richtár? — vykríkol jeden.
    </tei:p>
    <tei:p>
     — Čo? Pán? — kričí druhý. — Pán urodzený, na peci narodený.
    </tei:p>
    <tei:p>
     Boľovi udrela krv do hlavy.
    </tei:p>
    <tei:p>
     — Ešte slovo a budete vedieť, s kým máte do roboty! — a začal vyhŕňať rukávy.
    </tei:p>
    <tei:p>
     — A čo sa ty nazdáš, že sa ťa bojím? Ty. — Choď si k materi, aby ti nos utrela.
    </tei:p>
    <tei:p>
     — Ha-ha-ha! — bolo počuť smiech niektorých Bystranov.
    </tei:p>
    <tei:p>
     Skočil, vykríkol a už držal jedného za hrdlo. Druhý hodil sa na Boľa. Mladý Kudro
         priskočil Boľovi na pomoc. Bystrania zase svojim. Oči sa blýskali, päste zatínali, už i
         obušky začali hľadať. Len horko-ťažko upokojil ich Matejaš, ktorý mal medzi nimi vážnosť a
         bol akoby dozorcom nad nimi.
    </tei:p>
    <tei:p>
     Ale ešte dlho bolo počuť šomranie a jednotlivé nadávky, až konečne si všetci ľahli okolo
         vatry a pospali.
    </tei:p>
    <tei:p>
     Boľo dlho nespal. Pálené, čo vypil, potom bitka, sám nocľah a dym z vatry vystupujúci,
         ktorý dral sa do očí, nedali mu spať. Rozličné myšlienky kolovali mu v hlave. Myslel v
         polosne na Aničku. Chcel si ju predstaviť v duchu. Obraz bol mdlý, hmlistý. Konečne sa mu
         podarilo. Videl ju. Oči sa jej usmievali a on akoby cítil teplotu jej ramena, ktorým mu
         obvinula šiju. A hľa, oči prestávajú byť modré, vidí druhé, čierne, žiariace oči Zuzkine.
         Trhol sa a obrátil na druhý bok. Pomaly začali sa rýchlejšie pohybovať obrazy pred ním:
         biely kamenný dom, junce s bielou hviezdou na čele. Prišli mu slová matkine na um, že ľudia
         mohli by sa mu klaňať. Usmial sa. Cítil hrdobu, že len od neho závisí, aby bol v
         najbohatšom dome zaťom.
    </tei:p>
    <tei:p>
     — Nie je špatná. Ale Anička, oj, tá je sto ráz inakšia.
    </tei:p>
    <tei:p>
     Zaspal.
    </tei:p>
    <tei:p>
     *
    </tei:p>
    <tei:p>
     Ako to už obyčajne býva, že ľudia veľmi radi starajú sa do záležitostí mladých párov,
         tak to bolo i vo Vážskej. Každá pani sestra mala všetky na vydaj súce dievčatá a mládencov
         pod dozorom a každá z nich rovnala, ktorému ktorá by pristala. Pravda, máloktorá súhlasila
         s mienkou druhej, lebo každá mala svoj osobitný vkus a záujem a preto pri každom takom
         páriku stáli dve stránky: jedna, ktorá dopriala, druhá, ktorá nedopriala. Pritom ani jedna
         zo stránok nedržala sa pasivity, ale jedna chváli, druhá haní, a tak sa ani nezbadá, len
         keď celá dedina je plná rečí o páriku, ktorý je na rade. Nejednu slzu zotrú, nejeden hnev
         povstane, ba nejeden pár sa rozíde pre tú jedinú príčinu:
    </tei:p>
    <tei:p>
    </tei:p>
    <tei:p>
    </tei:p>
    <tei:l>
     lebo ľudské jazyky
    </tei:l>
    <tei:l>
     robia veľké praktiky.
    </tei:l>
    <tei:p>
    </tei:p>
    <tei:p>
    </tei:p>
    <tei:p>
     O Boľa a Aničku sa tiež zaujímali. Oba boli chudobní a tak sebarovní, ale Boľa si predsa
         viac vážili. Aničke málokto prial. — Čo len chce, prečo nejde slúžiť? — hovorievali.
    </tei:p>
    <tei:p>
     Kohútka mala zlaté časy. Sotva bolo dňa, že by nebola aspoň pár slov prehovorila so
         Zuzkou a s Boľovou materou. Ale sa jej ani nevodilo zle, a uzlíky múkou, strovou a druhými
         vecami naplnené vždy mala pod pazuchou, keď odchádzala od Gašparov. K Zuzke sa tak vlúdila,
         že bez nej takmer ani jeden deň nemohla byť — čo len na jedno slovo, čo len na jeden
         pohľad. Vždy jej vedela povedať niečo o ňom, robiť nádej. Rozpaľovala jej city, aby
         neutuchli a tak neprestali i jej výhody.
    </tei:p>
    <tei:p>
     Raz predvečerom Zuzka stála na preddomí, keď šla tade Kohútka. Zastavila sa pri nej a
         začala tichým hlasom:
    </tei:p>
    <tei:p>
     — Dobrý večer, Zuzka. Tak si sa prišla trochu vyvetrať. Chúďa, vždy len mozoliť. Práce
         veľa, radosti nič. Nemáš sa ani na koho usmiať, nemáš sa s nikým milo pozhovárať. No, veď
         je to nič; to všetko prejde. Počkaj len, ešte ty budeš i veselá. Pôjde to tu všetko ako po
         masle.
    </tei:p>
    <tei:p>
     — Ach, strynká, ani nehovorte; nebude to už ináč, ako je. Veď ja som už navyknutá na môj
         vdovský stav, ani nepomyslím na niečo iné. — A tu jemná červeň prebehla jej cez tvár a hlas
         sa jej trocha triasol a prezrádzal, že veru tá oddanosť osudu je nie taká pevná ako sa
         tvrdí.
    </tei:p>
    <tei:p>
     — No len, no, veď ja to viem. Čože by som nevedela. Ale keď ťa tak vidím samu, vždy mi
         srdce stisne a myslím si: to nemôže ani byť, aby sis’ takto márnila mladosť. Hľa, musím ti
         povedať, novinu. Toť som počula od Kudrovky, muž jej prišiel včera, že sa Bystrania s
         našimi hneď prvý večer pobili a Boľovi, ktorý bránil, že sa tiež dostalo. — A pozrela
         rýchle na Zuzku.
    </tei:p>
    <tei:p>
     Zuzka zbledla. — Nestalo sa mu niečo?
    </tei:p>
    <tei:p>
     — Ale čoby, je taký zdravý ani chren. Do roboty je vraj ani sršeň. Aha, zabudla som ti
         povedať, bola som u starej Miklúšky. Tá ti je len žalostná. Tak sa mi vyžalovala, že či si
         ona syna, ktorého strážila ako dve oči v hlave, vychovala, aby sa jej zahrdúsil s tou —.
         Veď vraj by sa mohol dobre oženiť.
    </tei:p>
    <tei:p>
     — Hádam ste niečo nahovorili? — spytuje sa Zuzka, sťahujúc obočie. Mrzelo ju, že ju
         ponúkajú.
    </tei:p>
    <tei:p>
     — Ale ja? Nuž a ty si takô o mne myslíš? Ale o tebe? Veď som ešte nepotratila rozum. Veď
         to musí byť slepý, ktorému sa ty nezapáčiš. No, to už nie! Pravda, bola o tebe reč, aká si
         nešťastná a že by bola pomoc načim do domu; ale nič viac, ani slova. Nuž a to vie každý, že
         je tak, a nemôže si nik nič zlého myslieť.
    </tei:p>
    <tei:p>
     Zuzka ako-tak sa upokojila, ba tešilo ju, že Miklúška by rada bola, keby sa to stalo.
    </tei:p>
    <tei:p>
     Boľova matka tak sa vžila do myšlienky oženiť Boľa so Zuzkou, aby mu mohla zabezpečiť
         pohodlnejší život, že Anička stala sa jej veľmi nepohodlnou. Kedykoľvek sa s ňou zišla,
         alebo s jej matkou, len pár slov prehovorila, i to len tak cez zuby. Kohútka sa usilovala
         túto zášť i roznietiť.
    </tei:p>
    <tei:p>
     — Veď vám je to tak, pani strynká, — hovorievala, — s tými mladými. Či vám to chce
         poslúchnuť? Skúsenosti to nemá ani zbla a nazdá sa, že život je len samé cukrovanie. A tu
         čo? Tých pár bláznivých týždňov, dajsamibože! Príde starosť či o chleba, či o ohrev, vždy
         načim niečo. A keď žena nedonesie do domu, veru je tam vždy zle. Prídu deti… žena aby vždy
         bola okolo nich, nemôže nič zarobiť, a zárobček, čo muž donesie, ten veru len-len že
         vystačí na chovu. Príde choroba, nuž je hneď hotová bieda.
    </tei:p>
    <tei:p>
     — Ako by si mi čítala v srdci, dievka moja, — hovorí Miklúška s ustarostenou tvárou. —
         Tak som sa tešila, tak som si myslela, keď prišiel: No, teraz už strasiem starosť z hlavy,
         teraz ho už do človečenstva dovediem, zaopatrím, a tu, hľa, nové trápenie, nová starosť!
         Chcela som, aby mu dobre bolo, bez starosti; ale on nič, že veď pán boh všetko ešte
         nerozdal, že si ju len vezme, keď ho do týchto čias čakala. Ale ja viem, že je to ani nie s
         dobrým, že sa tak zbláznel za ňou. Veď je pravda, že je hodné a pracovité dievča… Ale
         predsa, ak má tak obísť ako môj muž… — a zafňukala a rožkom ručníka utrela si slzu z oka.
    </tei:p>
    <tei:p>
     Anička vycítila, že sa niečo kutí. Cítila sa po Boľovom odchode opustenou, nemala sa
         komu vyžalovať. Nemohol ju potešiť, obodriť. Videla, že ľudia odrazu sú chladní, ba
         nepriateľskí oproti nej. Počula niekedy divné slovo alebo vetu, ktorej nerozumela, a zato
         ju to len urážalo. Často zbadala opovržlivý, mnohovýznamný úsmev pri priateľkách. Boľova
         matka stala sa tiež takou chladnou, neprístupnou. Dnes ráno napríklad šla Anička na
         studničku po vodu. Ako načierala, prišla i Miklúška. Chcela jej poslúžiť, ale ona odoprela:
         že nepotrebuje, že si sama naberie. Všetko toto bôľne sa je dotklo. Nemohla sa striasť
         nepríjemného pocitu a predtuchy.
    </tei:p>
    <tei:p>
     „Čo to znamená?“ myslela si doma, ľahnúc si na lôžko. Ruky si položila pod hlavu a
         meravo pozerala do povaly. Tak jej bolo clivo, sama nevedela prečo, len keď sa pustila do
         plaču. Hojné slzy tiekli jej po líci, až kým sa nevpili do podušky. Ťažký vzdych vydral sa
         jej z pŕs.
    </tei:p>
    <tei:p>
     — Čože ti je, dievka moja? Veď ty plačeš? — opytuje sa jej matka.
    </tei:p>
    <tei:p>
     — Nie, mamička.
    </tei:p>
    <tei:p>
     — Povedz, dcéra moja, svojej materi, čo ti je?
    </tei:p>
    <tei:p>
     — Sama neviem, čo mi je, mamička. Len taká úzkosť prichodí na mňa. Neviem ani prečo, ani
         zač; len by pla-ka-la! — Fikanie pretŕhalo jej slová.
    </tei:p>
    <tei:p>
     — Neplač, dievka moja, — teší ju matka, — prežehnaj sa a pomodli pánu bohu. Poruč všetko
         naň. On má starosť i na siroty.
    </tei:p>
    <tei:p>
     Anička zložila ruky a vrúcne sa modlila. Onedlho usnula. Dýchala ticho, len niekedy bol
         jej dych pretrhnutý hlbším, trasľavým vzdychom.
    </tei:p>
    <tei:p>
     Matka nemohla usnúť. Vedela, čo je jej dcére. Pochopila ona všetko. Smútok zaľahol jej
         na srdce. Dobre vedela o zlosti a nestálosti ľudskej, veď ju mnohoráz skúsila v živote.
         Dlho premýšľala a modlila sa. Nedalo jej pokoja, pristúpila k dcérinej posteli. Malý lúč
         mesiaca predral sa cez škáru zle zastretého obloka a osvietil bledé Aničkino čelo, okrúžené
         čiernymi vlasmi. Dlho sa dívala na ňu. Napravila jej hlavnicu i perinu, svojou suchou rukou
         ju prežehnala a ticho vrátila sa do svojej postele.
    </tei:p>
    <tei:p>
     *
    </tei:p>
    <tei:p>
     Boľo bol už štyri týždne v hore. Pomaly navykol na čečinové lôžko, na dym i na
         spoločnosť; s Bystranmi sa už dávno pomeril. Ruky mal stvrdnuté a mozoľovité, vôbec všetko
         bolo v poriadku. Kudro sa mu už neposmieval, lebo robota mu šla od ruky. Večer, keď sa
         zišli do koliby a si povečerali, on, keď už druhí chrapkali, rád sa ležiačky prizeral do
         vatry, ako plameň oblizoval polozhorenú štiepku a ako drevo pukalo a iskry fŕkalo. A vtedy
         myslel do budúcnosti. Vypočitoval si, koľko zarobí, ako ho bude Anička s otvoreným náručím
         čakávať, ako bude odkladať groš ku grošu, — a vtedy mu bolo tak dobre okolo srdca. Prebehlo
         mu hlavou i gazdovstvo u Gašparov. Tie lysiny juncov sa mu zabeleli. Zuzka tiež mu niekedy
         prišla do umu, ale to všetko preletelo.
    </tei:p>
    <tei:p>
     Brieždilo sa. Vatra dohárala, len niekedy modrý plamienok vybĺkol. Pomaly sa zobúdzali
         chlapi. Vystierali sa, zívali, a škrabali sa po strapatých vlasoch. Prežehnali sa. Kohút
         ešte chrápal; večer užil viac, ako bolo načim. Ale zobudili i toho — fígľom. O chvíľu medzi
         hovorom vytiahol si každý z tanistry chleba, slaniny alebo bryndze. Ujedali si s chuťou.
    </tei:p>
    <tei:p>
     Keď sa najedli, odložili všetko na miesto. Vzali sekery a vyšli von. Hustá para hnala sa
         dnu otvorenými dverami; bola tuhá zima. A ozaj silný mráz udrel im do tváre. Studené
         povetrie ich občerstvilo.
    </tei:p>
    <tei:p>
     — Panebože, pomáhajže! — vzdychol si starý Matejaš a šiel chodníkom hore stráňou. Pod
         šľapajami vržďal zamrznutý sneh. Ostatní šli za ním. Nebo bolo čisté. Hviezdy sa bledo
         ligotali na ňom. Strana vrchu, na ktorý stúpali, bola vyťatá. Po nej ležalo množstvo
         zoťatých a oholených svrčín. Ich žltkavá farba sa miešala s belosťou snehu. Často zastali.
         Hlaváň zbadal, že zapekačku s mechúrom zabudol v kolibe; vrátil sa. Svah bol strmý,
         porastený sihlinou a krovím. Ako biely páper padal srieň z ratolestí a nejednému padlo i na
         šiju, poštekliac ho studenosťou.
    </tei:p>
    <tei:p>
     Pomaly boli na hrebeni. Vrcholce Tatier rumenili sa v diaľke pred nimi, obliate
         vychádzajúcim slnkom. Doliny boli ešte temné, nad nimi ako nejaké biele more rozprestierala
         sa hmla. Ostrý vetrík pohyboval a vlnil jej hladinu, nad ktorou v diaľke ako veľká čierna
         čiapka vytŕčal Choč svoje temeno. Ako sa dvíhalo slnce, tak tratila hmla belosť a priberala
         náter jasavo ružový, až konečne zajagala sa v celej kráse. Lúče slnca a vetrík ju riedili.
         Pomedzi ňu ako trhlinou bolo vidieť kmitnúť sa krajinu, až sa pomaly tratila a zmizla. A
         diaľny kraj rozprestieral sa pod nimi.
    </tei:p>
    <tei:p>
     Mali spúšťať brvná do doliny a tam ich ukladať na brehu rieky.
    </tei:p>
    <tei:p>
     — Hospodinček milostivý, pomáhajže! — zavolal Kohút a bral do ruky kôl, ktorým vážili a
         dvíhali brvná. Traja pristúpili k nemu a zohnúc sa probovali pohnúť brvno, aby sa potom
         samo kĺzalo po snehu do doliny.
    </tei:p>
    <tei:p>
     — Odrazu! — zavolal jeden. Podložili koly. Krv vystúpila im od namáhania do tváre a žily
         na sluchách im nabehli.
    </tei:p>
    <tei:p>
     — Ešte raz! Nože ešte!… Bu-de, len e-šte! — Brvno sa pohlo a sprvu pomaly spúšťalo sa
         dolu, ale potom čím diaľ tým rýchlejším tempom rútilo sa dolu svahom. Tamdolu bolo vidieť
         pohybovať sa človeka.
    </tei:p>
    <tei:p>
     — Va-á-ruj! — kričia zhora a ustrnulo pozerajú nadol.
    </tei:p>
    <tei:p>
     Bolo pozde. Hlaváň nemal kedy odskočiť. Brvno sa rútilo náramnou silou. Zachytilo ho a
         odhodilo ďaleko.
    </tei:p>
    <tei:p>
     Zdúpneli. Zabudli, že sa vrátil do koliby.
    </tei:p>
    <tei:p>
     Leteli dolu ozlomkrk. Boľo bol medzi prvými.
    </tei:p>
    <tei:p>
     Chudák Hlaváň ležal dolu hlavou, bezhybný. Klobúk ďaleko mu odfrkol. Vlasy mal nabité
         snehom. Halena mu bola roztrhaná a zacápaná. Obrátili ho. Bledú tvár mal snehom oblepenú,
         oči zavreté a z úst kvapkala mu krv.
    </tei:p>
    <tei:p>
     Boľo stál ako zmeravený. Kohút hodil sa naň a plakal usedavo. Hlas mal strašný, viac sa
         podobal ryku dusiaceho sa zvera ako človeka.
    </tei:p>
    <tei:p>
     Hlaváň bol ešte teplý. I odsekli dva drúčky, priekom položili druhé a zhotujúc takto
         nosidlá, položili čerstvej čečiny, prestreli na ňu halenu a pomaly na ne Hlaváňa.
    </tei:p>
    <tei:p>
     Pri dvíhaní si vzdychol a otvoril oči, ale ich hneď potom zavrel. Po skrivených ťahoch
         bolo poznať, že mnoho trpí.
    </tei:p>
    <tei:p>
     Prikryli ho ešte jednou halenou a pomaličky spúšťali sa s ním dolu stráňou. Bola to
         ťažká cesta. Chodník strmý a klzký. Nešťastník pri každom kroku zastenal. Jeho kamaráti, čo
         ešte pred chvíľou boli veselí, šli nemí, zblednutí. Matka nenesie si opatrnejšie dieťa ako
         oni nešťastného kamaráta.
    </tei:p>
    <tei:p>
     Prišli do koliby. Jeden rozduchoval vatru, druhý mu rozpínal šaty.
    </tei:p>
    <tei:p>
     — Dajte mu trochu páleného do úst! — kričí Matejaš. Vzali sklenku a pustili mu pár
         kvapiek do úst. Prežrel. Otvoril oči, ako čo by niekoho hľadal. I sperlila sa mu slza v oku
         a ústa zašeptali: — Deti moje, žena moja, už som vás dochoval. — Na perách zjavila sa mu
         krv, dych mu čím diaľ tým ťažší ostával. O hodinu bolo po ňom.
    </tei:p>
    <tei:p>
     Pekne ho položili, ruky na prsia. Oči mu zatlačil Matejas. Obnažili hlavy a kľakli si
         okolo neho. Modlili sa… A tí drsní, hrubí ľudia, plakali. Slza sa slzou brázdila im
         zvraštené a stuhnuté tváre.
    </tei:p>
    <tei:p>
     Boľa, ako najrezkejšieho, poslali do dediny oznámiť Hlaváňke a pripraviť ju na smutnú
         udalosť. Na ceste ohlásil sa u polesného a žiadal od neho sane, aby mŕtvy mohol byť čím
         skôr odvezený domov.
    </tei:p>
    <tei:p>
     *
    </tei:p>
    <tei:p>
     Hlaváňka bola doma. Priadla na kolovrate. Tiché vrčanie napĺňalo čisto vyriadenú izbu.
         Najmladšie dieťa, malá Marka s buclatými líčkami a očami ani trnky, v kútiku sa hralo s
         babkou. Pri peci na lavičke sedel kocúr a umýval si labkou hlavu. — Svrbí ma pravé oko,
         budem plakať, — utierajúc si oči, šomrala si Hlaváňka pod nos. — Bože, zachráň od zlého! —
         vzdychla a pozrela na Marku, čo robí. Dieťa sa bavilo. Priadla ďalej.
    </tei:p>
    <tei:p>
     Zrazu otvorili sa dvere a vbehol asi desaťročný chlapec. Tvár mal červenú od behu a
         zimy. Po poklonení, čo behom urobil, zhodil kapseľku tabuľkou a knižkami naplnenú a
         dúchajúc si do prstov, podvihoval vše jednu, vše druhú nohu. Stonoha Miško, idúc zo školy,
         neopomenul viesť bitku snehovými guľami na ulici s kamarátmi.
    </tei:p>
    <tei:p>
     — Mamička, ja by som jedol, — hovoril. Priplichtil sa k nej a otieral sa o ňu.
    </tei:p>
    <tei:p>
     — Ale iď, ty žrút! Len vždy aby žuval! — polovážne prehovorila matka, ale pritom už
         vstávala, aby mu odkrojila okruštek chleba. Ako mu dávala, vidí, že má rukáv roztrhnutý.
    </tei:p>
    <tei:p>
     — Ach, ty trhan otrhaný, zase si sa šklbal s niekým? Počkaj, veď ty dostaneš, keď ti
         otec príde domov. Budem mu žalovať a keď sa stretnem s pánom rechtorom, poviem im, aby ťa
         poriadne vytrepali za tvoju nezbednosť.
    </tei:p>
    <tei:p>
     Miško veľa nedbal na to, vzal krajec z matkinej ruky a biele zuby zatnúc doňho, jedol,
         ani čo by pálil. Marka tiež nechala báby, otŕčala malú rúčku materi, aby i jej dala kúsok.
    </tei:p>
    <tei:p>
     Mať sadla naspäť ku kolovrátku a priadla ďalej. Myslela na svojho syna Ondrejka, ktorý
         je už na druhý rok v meste za učňa. Pätnásťročná dcéra Katka priadla medzi dievčatami.
    </tei:p>
    <tei:p>
     Bolo počuť chlapské kroky zvonku. Hlaváňka pozrela oblokom a videla, ako mužská postava
         kmitla sa popodeň. Trhla sa. Dvere sa otvorili a Boľo udychčaný, s utrápenou tvárou stál
         pred ňou. Keď ju zazrel, nohy sa pod ním striasli. Pozrela naň udivene.
    </tei:p>
    <tei:p>
     — Čo je? Čo sa stalo?
    </tei:p>
    <tei:p>
     Boľo nevedel nájsť slova. Teraz pocítil, čo donáša tejto úbohej stvore. Radšej by sa bol
         videl pod zemou.
    </tei:p>
    <tei:p>
     Pozrela naň ostrejšie a videla úzkosť, zostrašenosť. Hrúza ju prejala.
    </tei:p>
    <tei:p>
     — Pre boha živého, povedz, čo sa stalo! — vykríkla a hlas sa jej triasol od strachu.
    </tei:p>
    <tei:p>
     — Nezľaknite sa strynká, — zajaká sa Boľo. — Ale drevo…
    </tei:p>
    <tei:p>
     — Koho? Var’ môjho muža?
    </tei:p>
    <tei:p>
     — Áno.
    </tei:p>
    <tei:p>
     — Božemôj! — vykríkla zúfalým hlasom a ruky zalomiac, pritisla ich k sluchám.
    </tei:p>
    <tei:p>
     Boľovi stydla krv v žilách.
    </tei:p>
    <tei:p>
     Deti okolo nej stáli zostrašené. Malá Marka sa rozplakala.
    </tei:p>
    <tei:p>
     — Deti moje! Siroty moje! — a v prvom návale vše jedno, vše druhé schytila a kŕčovite
         tisla ich k srdcu; potom vyskočila, prehodila na seba veľký ručník a vybehla na ulicu,
         neohliadnuc sa na nikoho, bežala v tú stranu, skade mali jej muža doviezť.
    </tei:p>
    <tei:p>
     Boľo bežal za ňou i s Miškom.
    </tei:p>
    <tei:p>
     Medzitým chýr rozletel sa po celej dedine, že zabilo Hlaváňa, ľudia sa zhlukli. Zuzka
         Gašparovie videla, ako malá Marka, zabudnutá na preddomí, i od zimy i od ľaku plače. Vzala
         ju na ruky a zakryla ručníkom, hladkajúc ju a tešiac. Veľké slzy tiekli jej po tvári.
    </tei:p>
    <tei:p>
     Zjavil sa i smútočný sprievod. Hlaváň ležal na saniach, obklopený chlapmi. Pri ňom
         kráčala, jednou rukou držiac mužovu ruku a hlasite plačúc, jeho žena. Miško bežal pri
         materi a držal sa jej sukne, tiež plačúc prenikavo. Pred domom zastali. Sňali a odniesli
         Hlaváňa; položili ho na posteľ.
    </tei:p>
    <tei:p>
     Keď ho takého nemého, bledého videla žena na posteli, hodila sa naň a celujúc stuhnuté
         ústa, prúdom sĺz zmáčala mu tvár. Všetko plakalo.
    </tei:p>
    <tei:p>
     Boľo nemohol vydržať ďalej, bolo mu dusno. Vyšiel von. Pri vychádzaní buchol sa do
         jednej osoby. Bola to Zuzka, držiaca malú Marku na rukách. Plakala usedavo.
    </tei:p>
    <tei:p>
     Prišiel domov. Mať ešte nevedela, čo sa stalo. Zadivila sa veľmi synovmu príchodu, lebo
         ho ešte nečakala. Keď ho videla tak vzrušeného, preľakla sa. Nazdala sa, že je chorý, že
         preto prišiel domov. Počujúc, čo sa stalo, striasla sa. Predstavila si, že sa to mohlo
         Boľovi pridať. „Keby mi ho tak zabitého boli doniesli, nebola by to prežila,“ pomyslela si.
         Cítila ľútosť nad Hlaváňkou, lebo veď ona vedela, čo je to, keď muž zomrie, ako je to potom
         s opustenou vdovou.
    </tei:p>
    <tei:p>
     — Chuderka, čo si len počne so štyrmi sirotami, — vzdychala si a pozrela na Boľa.
    </tei:p>
    <tei:p>
     Boľo bol ako dolámaný. Tá vzrušujúca udalosť, cesta, ktorú skoro celú behom vykonal,
         zase ten žiaľ, ktorý videl, všetko to ho tak vzrušilo, že nemohol ani myslieť, ani hovoriť.
    </tei:p>
    <tei:p>
     Na matkine otázky odpovedal len trhano, nesúvisle. Bol veľmi ustatý. Matka mu predložila
         jedlo, aby si zajedol. Vychlipol si za dve-tri lyžičky a nechal tak. Ľahol si na lavicu pri
         peci, dajúc si pod hlavu kožuch. Matka odišla do Hlaváňov.
    </tei:p>
    <tei:p>
     Chcel usnúť, ale dlho nemohol. Konečne zaspal. Často stŕhal sa zo spánku. Mal ťažké sny.
    </tei:p>
    <tei:p>
     *
    </tei:p>
    <tei:p>
     Hlaváňa pochovali. Veľký zástup vyprevádzal ho do cintora.
    </tei:p>
    <tei:p>
     Boľovi dlho zunel verš pohrebnej piesne, ktorú mu spievali: — Můj bože, nevím, jak umřít
         mám. — Predstavoval sa mu obraz zúfalej vdovy a štvoro detí, objímajúcich otcovu rakvu.
         Tupé dunenie hrúd padajúcich na truhlu ho zastrašilo.
    </tei:p>
    <tei:p>
     Nešiel naspäť do hory. Ten núdzny, ťažký život sa mu strpčil. Videl, že za nepomerne
         malú plácu musí mozoliť, životom vážiť, áno, je vydaný pokušeniu i spiť sa a niet výhľadu
         na polepšenie stavu. Čo zarobí, to i preje, a nie je toho veľa, čo donesie do domácnosti.
         Matka bola práve poslednou udalosťou veľmi zastrašená. Bála sa o Boľa. Sama nešťastná,
         videla všade len nešťastie, číhajúce na nich. Všemožne hľadela, aby už teraz pretrhol
         známosť s Aničkou, s ktorou videla pre neho len biedu a záhubu.
    </tei:p>
    <tei:p>
     — Počuj, syn môj! — vravela mu jeden večer, keď sedeli sami za stolom, — nezaviaž si
         svet s Aničkou. Pravda, ona je dobré dievča, ale ste oba chudobní ako kostolná myš, čo z
         vás bude? Či som ťa zato chovala, trápila sa, aby som na staré kolená videla, ako živoríte?
         Uver mi, syn môj, tvojej materi, ktorá to všetko prežila.
    </tei:p>
    <tei:p>
     — Ale ma čakala za tri roky, — vraví Boľo, hoci po posledných udalostiach i jemu odpadla
         chuť od ženby. Od tých čias ešte nebol u Aničky.
    </tei:p>
    <tei:p>
     — Čo len to! A či ty vieš, že keby sa bol druhý, poriadnejší hlásil ako ty, či by ťa
         bola čakala? O tú nemaj starosti. Trocha si poplače, potom ťa zabudne a bude po paráde. Ale
         ty kuj železo, kým je horúce. Zuzka ťa rada vidí, viem, že by išla za teba. Čo myslíš?
         Staneš sa prvým gazdom v dedine.
    </tei:p>
    <tei:p>
     Boľo nepovedal ani slova, ale matka zbadala, že rozmýšľa. Vstal, ale nešiel nikam a o
         chvíľu si ľahol. Dlho nezaspal. Mať počula, ako sa prehadzuje z boka na bok. Veľký boj
         bojoval so sebou. Za Aničku hovorilo srdce a milé rozpomienky na ich rozhovory, za Zuzku
         zabezpečená budúcnosť, bezstarostný život a bohatstvo. „Dievča, ako je Anička,“ uvažuje,
         „vždy si nájde muža. Muža?“ a tak čudne mu bolo vidieť iného pri jej boku… „Ale tá Zuzka má
         predsa len dobré srdce.“ Prišlo mu na um, ako držala malú Marku na rukách. „Hm, je ešte
         obstojná, a ako pozrela na mňa, keď som sa zišiel s ňou, idúc do hory… Ako by to len bolo,
         keby som sa tak ako mladý gazda prechodil po dedine. A tak tie junce zapriahnuť do voza a
         puknúť bičom, až by zahučalo. Či by mi závideli, najmä Kudro, ktorý sa mi posmieval.“ —
         Len-len že sa nahlas nezasmial. Čudné — zaspal s rozpomienkou na Zuzku.
    </tei:p>
    <tei:p>
     *
    </tei:p>
    <tei:p>
     Na druhý deň, akoby náhodou, prišla Kohútka do Miklúšov. Boľo bol tiež doma. Sedel pod
         pecou, pomáhal materi bieliť zemiaky.
    </tei:p>
    <tei:p>
     — Dobrý deň, strynká!… Nuž a ty si doma? Ja, že si šiel zase do hory — a ty si tu. Dobre
         máš, keď nemusíš. Ach, božemôj, ja pre toho môjho starého vždy tŕpnem a každý okamih čakám,
         reku, či sa mu niečo nestane, alebo či neochorie.
    </tei:p>
    <tei:p>
     — Veď všetci len tam nepomrú. Keď sa i stane nejaké nešťastie, nestane sa to tak často a
         nie s každým.
    </tei:p>
    <tei:p>
     — Dajže ty pokoj. Lepšie je len, keď človek môže sedieť doma pri gazdovstve a pri plnej
         mise. Hej, krvopotne zaslúžený je to groš!… Strynká! — hovorila tichšie, ale tak, aby i
         Boľo počul, — prišla som vám povedať veľkú novinu. — A pozrela na Boľa.
    </tei:p>
    <tei:p>
     Boľo sa robil, akoby ani nepočúval. Stará sa k nej bližšie pritiahla. — Čo za novinu?
    </tei:p>
    <tei:p>
     — Ale, nuž či neviete? Veď hádam to už i vy viete, že Zuzka Gašparovie má pytača.
    </tei:p>
    <tei:p>
     — Čože, pytača?
    </tei:p>
    <tei:p>
     — Veru, pytača, a to hútajte koho?… Miška Ferovie.
    </tei:p>
    <tei:p>
     — Ale, Miša? — hovorí Boľo. — A šla by za toho ľahtikára? — Odvrátil sa, akoby niečo
         hľadal. Táto zvesť ho nemile dojala. Cítil, akoby niečo utrácal, čo malo jemu patriť.
    </tei:p>
    <tei:p>
     — Ľahtikár? — spytuje sa nevinne Kohútka. — Veď mladosť — pochabosť. Čo si on trochu i
         zaskočil a vypil — čo len to! Keď on takú dobrú, peknú a k tomu bohatú ženu bude mať, veď
         on nebude chodiť nikde. Čože mu bude, pánovi!
    </tei:p>
    <tei:p>
     — No, to je nemožná vec, aby išla zaňho! — vyhŕkol Boľo.
    </tei:p>
    <tei:p>
     — A prečo? — hovorí Kohútka. — Zuzka je na vydaj, je bohatá a môže sa vydať, za koho
         chce. Môžbyť, že by ona za druhého radšej išla, čo by bol i chudobný, lebo vieš, ona na
         bohatého nehľadí, keď je sama dosť bohatá. Keby si ty to všetko videl, oči by si si vyočil!
         Ale čože má robiť, keď ju nepýta? — A oči jej hovorili: „Ty hlupák, či ani teraz
         nerozumieš, či ti na lopate nepodávam?“
    </tei:p>
    <tei:p>
     Boľovi sa zaiskrili oči. Tak mu bolo teplo okolo srdca. Porozumel. Nepovedal ani slova,
         len vyšiel von. Hlavu mal plnú myšlienok. „Eh, čo!“ a hlavou hodil nazad, „poručeno bohu,
         vezmem si ju. I sebe pomôžem, aj Aničke nezaviažem sveta.“
    </tei:p>
    <tei:p>
     Umienil si, že celej histórii s Aničkou dnes večer urobí koniec.
    </tei:p>
    <tei:p>
     *
    </tei:p>
    <tei:p>
     — Anička, — vravel jej, stretnúc sa s ňou v ten istý večer, keď šla na priadky. —
         Anička! — a tak mu bolo ťažko vyriecť osudné slová. Ona kráčala popri ňom. Hlavu mala
         sklonenú k zemi, ručník stiahnutý do tváre, takže ani pri mesačnom svetle nemohol vidieť z
         jej tváre nič. — Vieš, — hovoril ďalej a hlas sa mu triasol od pohnutia, — my sme oba
         chudobní… —
    </tei:p>
    <tei:p>
     — A to ty len teraz vieš? — zašeptala ona a zrýchlila krok.
    </tei:p>
    <tei:p>
     — Vedel som ja, ale, vieš… mať, potom Hlaváň… veď vieš. Nechcem, aby si dakedy pri mne
         biedila.
    </tei:p>
    <tei:p>
     — Nie tak, — vraví ona rozochveným hlasom. — Ja som chudobná, a ty sa bojíš biedy skrze
         mňa?
    </tei:p>
    <tei:p>
     — Ale nieže, — riekol neistým hlasom a rukou lenže ju neoblapil okolo pása, ale ako čo
         by sa bol obával. Zdalo sa mu, akoby múr bol povstal medzi nimi — neodvážil sa.
    </tei:p>
    <tei:p>
     Keby Anička bola pozrela naňho tým vrúcim pohľadom, akým predtým hľadievala naňho, bol
         by odhodil všetko a bolo by bývalo ako predtým; ale Anička nepozdvihla hlavy. Oči mala plné
         sĺz, nohy len-len že ju niesli od veľkého žiaľu, ale nechcela ho pred ním ukázať, aby sa
         nemohol hrdiť pred nikým, že plakala pred ním. Nie, radšej umrie!
    </tei:p>
    <tei:p>
     — Daj mi pokoj; vidím, že je už všetkému koniec. Čo mi nedáš pokoja? Čo sa hráš i teraz
         so mnou? Iď si k tej, ku ktorej patríš! — vyhŕklo z nej a rýchlym krokom odišla od neho.
    </tei:p>
    <tei:p>
     Boľo stál ako omráčený. Hľadel za ňou, či sa neobzrie, či nezastane. Neobzrela sa. Už
         chcel za ňou bežať a vtedy mu kmitla myšlienka v hlave: „Veď sama potrhala zväzky s tebou,
         a môžbyť ťa ani nemilovala opravdivo.“ Vrátil sa domov. Bol zlej vôle. Matka pozrela naňho
         i videla, že sa voľačo stalo. Čakala trocha, kým jej sám povie.
    </tei:p>
    <tei:p>
     — Už je všetkému koniec! — vykríkol a akoby cítil pri tom zlosť i bôľ i radosť. — Môžete
         zajtra ísť na prepáčky do Gašparov.
    </tei:p>
    <tei:p>
     Keď to mať počula, hodila sa mu od radosti okolo krku a bozkávala ho na líce, volajúc ho
         sladkými menami ako za detinstva, a keď si ľahla, ďakovala pánu bohu, že jej Boľa
         zachránil.
    </tei:p>
    <tei:p>
     *
    </tei:p>
    <tei:p>
     V druhom dome matka s dcérou tiež v objatí sa držala a plakali vedno. Mať hladkala
         dcérine vlasy, táto fikala jej na hrudi. — Neplač, dievka moja, netráp sa, — a samej ako
         hrach veľké slzy kvapkali na dcérinu hlavu. — Veď to všetko prejde, veď to všetko bude
         dobre.
    </tei:p>
    <tei:p>
     — Áno, prejde, — vraví dcéra. — Bože môj, bože môj, čo som urobila, že ma tak tresceš? —
         A od žiaľu sa celá triasla.
    </tei:p>
    <tei:p>
     — Uspokoj sa, dosť si sa už nažalostila; ešte sa ti niečo stane. Poď, ľahneme si obe.
         Uvidíš, že ešte i na nás pán boh zhliadne. — A ako malému dieťaťu pomáhala jej sa
         zobliekať.
    </tei:p>
    <tei:p>
     *
    </tei:p>
    <tei:p>
     Miklúška na druhý deň šla na návštevu, alebo lepšie rečeno na výzvedy do Gašparov.
         Vyznať treba, že šla s istou ostýchavosťou, lebo nebola si celkom veci istá; len čo od
         Kohútky vedela. „Nuž a na Kohútku“ — teraz jej to prišlo na um, „nie je dobre spoliehať
         sa.“
    </tei:p>
    <tei:p>
     Dobre ju prijali. Zuzka od radosti len sa tak vrtela okolo nej. Stará bola tiež
         prívetivá. Učastovali ju, ako sa patrí, i kávy jej dali. Poukazovali jej všetko v komorách
         i sklepoch. Miklúška neprestajne híkala a ochkala, keď videla nabité truhly bielym plátnom
         ani sneh. Vrátila sa celkom uveličená domov. Nevedela od radosti, čo robiť. Ruky si trela,
         usmievala sa. Vše sa na Boľa zahľadela: ako čo by to ani on nebol. Narozprávala mu toľko a
         ešte viac nachválila. Boľo pomaličky sa vžil do nového položenia, a preto mu dobre padli
         matkine reči, ktoré ho akoby opájali. Usiloval sa myslieť len na Zuzku, na nový život,
         ktorý ho očakával. A keď mu prišla náhle na um Anička a pocítil nepokoj, vtedy šiel k
         materi, ktorá hneď obrátila rozhovor na Gašparovcov a utlmila plamienok starej lásky.
    </tei:p>
    <tei:p>
     Zuzka pomaly pripravila rodičov na možnosť vydaja za Boľa. Boli prekvapení, ale nie
         dlho. Matka čože by neurobila kvôli dcére, len aby ju videla šťastnou. Otcovi zase išlo o
         to, aby čím skôr bola pomoc v gazdovstve, nuž a o Boľovi nepočuli, že by bol korheľom alebo
         darebákom. Bol mu teda vítaný. Ani matka ani otec nemysleli na to, či sú primeraní k sebe,
         bo veď hlavné čo im bolo: budú mať na čom žiť, a mysleli si, že on im bude až do smrti
         vďačný za to, že dostal sa ako chudobnej vdovicin syn do bohatého domu. Nuž neodporovali. A
         tak sa stalo, čo sa malo stať: boli pytačky, a po pytačkách o tri týždne mala byť svadba.
    </tei:p>
    <tei:p>
     Že Boľovo ženenie vyvolalo vo Vážskej neobyčajný ruch, dosvedčuje i tá okolnosť, že pani
         sestry, i mladé i staré, áno i mládež i stárež valne sa zhromaždili na službách božích, aby
         mohli na svoje vlastne uši počuť neobyčajnú udalosť. Kohútka tiež v celej svojej
         víťazosláve sa ustanovila; pravda, svoje povedomie ukrývala, ako mohla. Stiahla zbožne
         ústa, ale pritom kráčala rovno a vážne, a sadajúc si podvihla sa i štyri razy, naprávajúc
         si sukne, aby to všetko vyzeralo tak, že ona tiež má právo, ba aké právo — keby len vedeli
         — počuť potvrdenie noviny, ktorá tak rozvlnila tichú hladinu vážskeho života.
    </tei:p>
    <tei:p>
     Konečne zaznel ťažko čakaný „amen“. (Už dávno nemal takej dlhej kázne pán farár.) Všetko
         zatíchlo. Nikto ani nezakašlal. Všetci upreli zrak na kazateľa. Zazneli slová, ako keď po
         daždi kvapka za kvapkou padá zo strechy: — Uvodí sa láskam vašim kresťanským v známosť, že
         nalezajú sa osoby, ktoré umienili si v mene blahoslavenej trojice vstúpiť do stavu
         manželského… — A keď prišiel na „poctivú a urodzenú vdovu Zuzanu…“, bolo počuť hlasité a
         prenikavé „ach!“. Všetci obrátili sa v tú stranu, a tu videli, ako si Kohútka zakrýva oči
         bielym ručníkom a po mykaní plecami bolo možno súdiť, ako ju to strašne dojalo. Po
         ohláškach nastal šumot. Nedočkaví ľudia vyslovovali svoje podivenie i svoju mienku.
    </tei:p>
    <tei:p>
     — Len keby to bolo šťastné. — A z tónu bolo poznať, že si taký iné myslí. Iná, majúca
         dcéru na vydaj, so zlostným úsmechom pošepla susede: — Ach, veď som ja to už dávno vedela;
         lenže som nechcela hovoriť a šíriť reči. No, koho si vybrala, nechže si ho má… Chuderka
         Anička, tak mi je jej ľúto. — A práve ona to bola, ktorá najväčšmi závidela Aničke, keď
         ešte Boľo chodil k nej.
    </tei:p>
    <tei:p>
     Služby božie sa zvŕšili. Ľud vyhrnul sa z kostola v menších a väčších skupinách. Pani
         sestry nemohli sa rozlúčiť. Pri každom dome stáli dve lebo tri a po kyvkaní hláv bolo
         poznať, že pokračujú v uvažovaní udalosti.
    </tei:p>
    <tei:p>
     *
    </tei:p>
    <tei:p>
     Popoludní Boľo s matkou sedeli doma. Matka mala pred sebou Zpěvník a spievala potichu
         trasľavým hlasom:
    </tei:p>
    <tei:p>
    </tei:p>
    <tei:p>
    </tei:p>
    <tei:l>
     Chváltež již Pána, neb jest dobrotivý,
    </tei:l>
    <tei:l>
     v lásce a pravdě věčně trvanlivý.
    </tei:l>
    <tei:p>
    </tei:p>
    <tei:p>
    </tei:p>
    <tei:p>
     Boľo tiež niekedy zachytil, hoc mu myšlienky inde blúdili. Oprašoval sa. Strojil sa do
         Gašparov vidieť si mladú. Vtom sa otvorili dvere a tichým krokom vstúpil strýc Tomáš,
         Boľovho starého otcov brat. Mal už dobre vyše sedemdesiat, ale zato dosť čerstvý a vysoký
         starec. Vlasy a fúzy mal ako srieň. Keď ho zazreli, vstali oba; po privítaní posadili ho za
         vrchstola.
    </tei:p>
    <tei:p>
     — Prišiel som vás vidieť, že ako sa máte? — hovoril, vypúšťajúc zo zapekačky hustý dym,
         ktorý pomaly sa začal rozširovať nad stolom.
    </tei:p>
    <tei:p>
     — Teší nás, pán strýčik, — vraví Miklúška, — že ste prišli, — a v rozpakoch utiera od
         prachu stôl, ktorý ináče len tak sa leskol od čistoty.
    </tei:p>
    <tei:p>
     — Počul som, syn môj, na vlastné uši, že sa ženíš. Tak som ti prišiel zavinšovať, aby ťa
         pán boh požehnal v tomto tvojom predsavzatí.
    </tei:p>
    <tei:p>
     — Pán boh uslyš! — vzdychli oba.
    </tei:p>
    <tei:p>
     — Tak je, tak, synku! Na vážny krok si sa odhodlal. Hm — i budeš mať čo jesť; ale počul
         som, že si mal i predtým známosť, čo? — a pozrel prísne na Boľa.
    </tei:p>
    <tei:p>
     — Ach, nuž, strýčko, to len tak, — vraví mať, — veď viete, mladosť si to nevie rozvážiť
         čo a ako. Mladí sú ako slepí. Či tí vidia do budúcnosti?
    </tei:p>
    <tei:p>
     — A ty, dievka moja, či ty vidíš do nej? Či vieš, čo sa stane zajtra, alebo len dnes
         večer?
    </tei:p>
    <tei:p>
     — To máte pravdu, že nevieme my ľudia nič; ale predsa, keď sa môžeme zaopatriť lepšie,
         prečo by sme sa nezaopatrili.
    </tei:p>
    <tei:p>
     — Ej, veď zaopatriť, zaopatriť, a ktože ti syna zaopatrí? Mladého, čerstvého, mocného.
         Gašparovci?
    </tei:p>
    <tei:p>
     — No, už je len lepšie, keď má pri čom robiť, ako z holých rúk žiť, — bráni sa Miklúška.
         — Hľa, i my s mužom, čo sme mohli?
    </tei:p>
    <tei:p>
     — A Gašparov zať čo mohol? I ten už hnije. Ej, deti moje, daromné je naše namáhanie.
         Všetko od boha. Ak ťa pán boh nepožehná, môžeš mať všetky poklady sveta, nič ti nepomôže.
         Vieš, čo je bohatstvo, synku? Láska a pokoj, a k tomu príde i požehnanie božie. Či ty to
         cítiš? Premýšľal si ty o tom?
    </tei:p>
    <tei:p>
     — Ale prečože by sa nemali radi, — vraví Miklúška, bojac sa, ze by Boľo mohol vykonať
         ešte nejaké „hlupstvo“ pod dojmom starého reči. — Veď je Zuzka dobrá a hodná a ma ho veľmi
         rada.
    </tei:p>
    <tei:p>
     Starý zbadal, že sa začínajú hnevať. Prestal, len zašomral: — Veď ja nič; čože, mňa
         starého už nik nerozumie. Bohvie, za našich časov sme sa nebáli tak života, ale sme mali i
         viac dôvery v boha, a neslopali sme toľko, ani na parády sme toľko nevydávali ako teraz. Či
         teraz vidíš poriadneho chlapa? Všetko len také skrčky. Čože, za mojej mladosti by dvoch
         takých preskočil. — A hovoril ďalej plynne o svojich mladých časoch, ako vtedy bolo, ako sa
         on so svojou starou obznámil. Ani nezvedel, ako sa dostal do svojho elementu. Mrkalo, keď
         odišiel.
    </tei:p>
    <tei:p>
     Boľo bol znechutený.
    </tei:p>
    <tei:p>
     — Ale čo ho počúvaš? Vieš, on len po svojom. To ti je už tak so starými ľuďmi. Všade
         nájdu háčik, nič sa im nepáči. Vždy len svoje spomínajú. Čože bolo vtedy? Za štyri groše
         funt baraniny; za toľko i holba vína. Vtedy sa mohol i s holou vŕbou oženiť, i tak vyžil.
         Ale či teraz, keď je všetko čo na nôž, to za groš. No len choď pekne a pozdrav i odo mňa. A
         pekneže sa mi maj okolo starých i okolo Zuzky. Kúpila som, tuhľa, promincní, nezabudniže
         dať deťom, privďač sa, aby ťa radi videli.
    </tei:p>
    <tei:p>
     *
    </tei:p>
    <tei:p>
     Konečne prišiel očakávaný deň. Skoro celá dedina bolo na svadbe. Každé sa to usilovalo
         čo najokázalejšie sa ukázať. Boľo bol ani na obrázku, len bol trocha bledý. Všetko mal na
         sebe nové, počnúc od čižiem na harmoniku, až po vyšívanú košeľu, dar to nevestin. Na
         prsiach a za klobúkom mal pripätý rozmarínový prútik s červenou stuhou. Z vačku trčal mu
         rožtek bieleho ručníka so širokou čipkou a venčekom, vyšitým červeným pamukom a v ňom jeho
         meno — tiež nevestin dar.
    </tei:p>
    <tei:p>
     Mladá bola oblečená v hodvábnych šatách menistej farby a na hlave mala biely, ružovými
         púčikmi okrášlený čepiec. Všetci na nich pozerali. Po zvyčajných rečiach starejšieho a
         oddávača nastalo lúčenie. Mať privinula Zuzku k sebe, rukou urobila krížik na čelo, bozkala
         ju a utrela si slzami naplnené oči. Otec ich tiež požehnal. Zuzke, keď objímala deti,
         vyhŕkli slzy. Úzkostlivosť, ba výčitku cítila, či neobetovala deti svojej sebeckosti.
         Boľova mať tiež plakala, keď im žehnala. Boli to slzy radosti. Boľo necítil sa dobre. Bol
         ako na tŕní. Všetci naňho pozerali ako na nejaký div. Rád by sa bol už striasol všetkého,
         aby už raz bol tomu koniec. Stiesnenosť ho ovládala, lebo len teraz začínal chápať vážnosť
         položenia. Do týchto čias mu to bolo také niečo ako hračka, ako čo by sa to ani stať
         nemohlo. Vôbec nemyslel to ozajstne. Teraz, keď len jeden krok a mal prestať jeho
         mládenecký život, bolo mu ho ľúto.
    </tei:p>
    <tei:p>
     Zazvonili na sobáš. Sprievod sa pohol. Všetko bolo na ulici, čo len chodiť vládalo,
         vidieť svadbu. Keď išli popri Aničkinom domku, Boľo kukol nepozorovane v tú stranu, či ju
         neuvidí. Strach ho ovládal. Ak by teraz tak pribehla a pred všetkými vykričala ich ľúbosť a
         jeho neveru, z nôh by spadol. Nevidel nikoho a tak trochu uspokojený kráčal medzi
         družičkami.
    </tei:p>
    <tei:p>
     Stáli pred oltárom. Učiteľ s kostolníkom zaspievali. Sviece na oltári horeli. A oni
         dvaja stáli jeden pri druhom. Nepozrel na ňu, ale cítil jej blízkosť. Veľká úzkosť
         opanovala mu srdce. Cítil sa hriešnym, vierolomným. Myslel si: „Čo len tá tam robí? Môžbyť,
         plačom sa zájde. Koľko ráz sme si sľubovali vernosť — a ja tu pri tejto! Ktovie či teraz v
         zúfalstve si niečo neurobí?“ Slnečný lúč cez okno padol mu práve na tvár. Obrátil sa trochu
         k Zuzke. Videl jej tvár osvetlenú. Zbadal jej okolo očí drobné vrásky a od nosa k ústam
         hlboko sa ťahajúcu čiaru. Na hornej pere zaleskli sa drobné chĺpky, jej postava nemala nič
         dievčenského na sebe. A to všetko práve teraz bolo také jasné. A v duchu videl tú, ktorú
         pre bohatstvo odsotil. Tú peknú, štíhlu postavu, tie hladké líčka, ústa ako jahoda červené
         a svieže, a tie oči, ach, tie oči s takou výčitkou naň hľadeli. Tak by sa bol rád niekde
         ďaleko, veľmi ďaleko odtiaľto videl. Tak by bol rád vykríkol plnými pľúcami: „Ľudia, nie
         túto, ale tamtú milujem!“ Nemohol. Hrdlo bolo mu suché. Pretiahol si ručníkom tvár. Ručník
         ostal vlhký od potu.
    </tei:p>
    <tei:p>
     A vtedy zazneli kazateľove slová. Začal o ustanovení stavu manželského ešte v raji.
         Prešiel na lásku a povinnosti manželské. — Len tam je božie požehnanie, kde sa manželia
         verne milujú a podporujú sa. Či vieš, akú povinnosť berieš na seba, že ty nielen manželom,
         ale i otcom máš byť osirelým dietkam, a to dobrým, milujúcim otcom?
    </tei:p>
    <tei:p>
     A kazateľove slová hrnuli sa a padali na Boľovu hlavu a každé slovo zadávalo mu ťažký
         úder. Hlavu klonil nižšie a nižšie. Zdalo sa mu, že nie pár minút, ale jedno desaťročie
         prebehlo mu nad hlavou.
    </tei:p>
    <tei:p>
     „Otec, troch detí otcom si!“ myslel. Teraz len videl jasne, že nie poľahčenie, ale
         ťarchu vzal na seba, pod ktorou už teraz kloní šiju.
    </tei:p>
    <tei:p>
     A svadobníci zbadali, že v Boľovi sa niečo deje, i začali si šepkať a zvedavým zrakom
         naňho pozerať.
    </tei:p>
    <tei:p>
     Niečo sa jemne dotklo jeho ruky. Bola to Zuzkina ruka. Trhol sa. „Hľa,“ myslel si, „tej
         je to už nie nové, ona smelo a isto stojí tu. Veď už bola tu, keď prvému mužovi prisahala
         vernosť až do smrti a teraz zase mne.“ Nenávisť pocítil proti nej a odtrhol ruku od nej s
         pocitom, ako čo by ho bolo niečo uštiplo. Keď prišlo na prísahu, len ticho, sotva
         zrozumiteľne odriekal za kňazom.
    </tei:p>
    <tei:p>
     Bolo po sobáši. Svadba bola veselá. Muzika hrala, len tak vrelo, každé sa poddávalo
         pôžitku a svadobnej nálade. Len niekoľko starších ženičiek prejavovalo svoje mienky a
         skúsenosti: — Už ako je, tak je, pani kmotra, ale sa mne to všetko nepáči. Pamätajte, že to
         nebude dobre.
    </tei:p>
    <tei:p>
     — Pravdu máte, — riekla druhá. — Veru sa i mne tak zdá, že je nie všetko v poriadku s
         tým Boľom. — Vtom priblížila sa jedna z nepovolaných i zamĺkli a prešli na druhú vec v
         rozhovore.
    </tei:p>
    <tei:p>
     Vo všeobecnej veselosti i Boľo okrial, ba i na Zuzku sa usmial. Pocit pri sobáši sa
         stratil, keď videl, ako ho všetci obklopili, ako mu vinšovali a ako mu závideli. Keď videl
         tú hojnosť všetkého, bol pyšný. „Hľa,“ myslel si, „to všetko je i moje! Tu som ja pánom.“
    </tei:p>
    <tei:p>
     Všetko sa veselilo. Len v dvoch domoch panoval smútok. Anička s matkou v ten deň
         pretrpeli nevýslovné muky, zatvorené do svojej izbietky, do ktorej bolo počuť hudbu. A u
         Kohútov tiež zavládol smútok. Kohútka ešte pred týždňom prala, žehlila všetko. Čepiec si
         obnovila. Sukňu, áno, i driek si dala prerobiť po móde, ba i múky nulovej kúpila na koláče.
         A povážte, ľudia! Ju, Kohútku, nevolali na svadbu. Ju, ktorej mali čo ďakovať, že sa to
         stalo. — Hanba a posmech! — Od žiaľu, zlosti a hanby nevedela, kde sa má podieť. Čakala do
         ostatnej minúty a tu nič. I prišiel muž opitý domov, nemohla sa vyvŕšiť na inom, začala sa
         s ním vadiť. Z reči do reči, až konečne sa pochytili a Kohút svoju milú polovičku náležite
         poobracal, takže nielen na chrbte, ale i pod okom mala modrý fľak, čo jej päsťou prilepil,
         keď mu ona desiatimi nechtami začala brázdiť tvár.
    </tei:p>
    <tei:p>
     Že ju nezavolali, to bola jednoduchá vec. Zuzka, ako mladá nevesta, bola inými
         starosťami zaujatá. Málo sa starala, koho rodičia zavolajú. A rodičia, rozumie sa, Kohútku
         nechceli mať na svadbe. Keď Zuzka zbadala chybu, už bolo pozde.
    </tei:p>
    <tei:p>
    </tei:p>
   </tei:div>
   <tei:div type="chapter">
    <tei:head>
     III
    </tei:head>
    <tei:p>
    </tei:p>
    <tei:p>
    </tei:p>
    <tei:p>
     Boľo bol šťastný. Nové okolnosti, do ktorých sa dostal, celkom ho zaujali. Z dreveného
         domku, kde vyjmúc potrebného náradia, asi dvoch sliepočiek a jedného prasiatka nebolo nič,
         prišiel do priestranného kamenného domu. Kam sa obrátil, všade videl hojnosť. On, ktorý
         doma niekedy i za dva týždne nejedol mäsa, teraz mal ho nazvyš. Keď sa prešiel po širokom
         dvore, okolo neho všade bol čulý život: tu husi gágali, tam kŕdeľ kačíc sa tmolil, na
         smetisku sa černeli a jarabeli sliepky, ktoré na povel kohúta sa rýchlo zbili do guče. Šiel
         ďalej, počul kŕmniky, ako valce okrúhle, krochkať. V stajni zo dvadsať kusov rožného
         statku, jeden krajší od druhého, čakalo na mladého gazdu. V ovčinci kŕdeľ oviec chrumkal si
         suché vŕbové vetvičky. To všetko ho zaujalo, k tomu Zuzka milovala ho opravdivo a on tiež
         bol opojený jej vrúcnosťou. Testiná mu voľkala a tešila sa z úplného dcérinho blaha, a
         otec, ten pozoroval a uškrnul sa spokojne, keď videl, ako začína ľnúť ku statku. Chodil s
         ním, ukazoval mu všetko. Poúčal ho, čo ako má robiť, a tešil sa, s akou rozkošou hladká
         junca po chrbte, ktorý cítiac gazdovu dlaň na sebe, prehol sa a obrátil k nemu hlavu,
         pozrel naň veľkým okom a šibol ho jemne chvostom, akoby ho chcel objať.
    </tei:p>
    <tei:p>
     Spokojnosť množila mu tá okolnosť, že Anička odišla z Vážskej. Nemohla vydržať, a preto
         zobrala si batôžtek a šla si hľadať službu do mesta. Keď ju nevidel, bledli upomienky na ňu
         a i svedomie mal uspaté. Slovom, všetko šlo ani po masle…
    </tei:p>
    <tei:p>
     Bol večer, Zuzka sedela s deťmi v izbe. Malého Paľka držala v lone. Chlapec ovinul ruku
         okolo matkinho hrdla, ktorá sklonila mu hlavu k tvári. Cez deň veľa behal a skákal, nuž
         ustatý teraz chcel sa trochu pomaznať s mamou, od ktorej, odkedy nový otec prišiel, menej
         bozkov a pohladkania sa mu dostáva.
    </tei:p>
    <tei:p>
     Zuzka vycítila, že keď sa oddáva s láskou mužovi, tým ukracuje svoje deti. Aby utíšila
         hlas svedomia, často, tak nenazdajky, keď deti ani nezbadali, chytila ich, radom pritisla k
         srdcu a vybozkávala.
    </tei:p>
    <tei:p>
     Deti vybadali, že utratili niečo z materinskej lásky, čo predtým mali v takej hojnej
         miere. Najmä dve staršie ostali chúlostivejšími. Janko cítil istú bázeň, ba tajné
         nepriateľstvo oproti otčimovi, od tých čias, čo videl za pecou utiahnutý (bola mu tam
         spadla lopta, ktorú mu sluha Jano práve v ten deň urobil z kravskej srsti, nuž šiel si po
         ňu), ako vošla mať a za ňou otec. Videl, ako sa objali a bozkali. Chcel skočiť a rozdvojiť
         ich a jemu povedať, že je to „moja mama“, no bál sa, a preto v kútiku čušal. Ale stislo mu
         srdiečko a od tých čias vyhýbal sa „otcovi“.
    </tei:p>
    <tei:p>
     Teraz sedel za stolom. Písal na tabuľku. Za každou črtou stúlil ústka, ako čo by si tým
         chcel pomáhať. Prsty, ktorými držal písadlo, mal prehnuté, čo ho tak tuho držal, a často,
         keď niečo pochybil, naslinil tabuľku a zotrel. Ťažká vec je i písanie!
    </tei:p>
    <tei:p>
     Malá Marka na druhej stoličke pri ňom kľačala a obidvoma lakťami opretá o stôl, strapatú
         hlávku majúc v dlaniach, sa prizerala, čo jej braček robí. Konečne zunovala. Šla k matke a
         obtierala sa okolo nej ako mačička. Zuzka objala pravou rukou Marku a bozkala ju na hlavu.
    </tei:p>
    <tei:p>
     Stará Gašparka doniesla na stôl misu, z ktorej para vystupovala, a príjemná vôňa jedla
         naplnila izbu. Janko rýchle odložil si tabuľku a šiel i on k materi. Za gazdinou prišiel i
         starý, potom Boľo, naostatok paholok Jano.
    </tei:p>
    <tei:p>
     Boľo, keď videl Zuzku obklopenú deťmi, sa zachmúril. Videl, že medzi ňou a ním sú deti,
         pre ktoré ona nepatrí výlučne jemu. Stali sa mu odpornými. Premohol sa, úsmev vysadol mu na
         tvár a priblížiac sa k nim, pohladkal Paľkovu hlavu. Myslel si pritom: „Príde čas, keď
         budem hladkať môjmu.“
    </tei:p>
    <tei:p>
     Stará videla, že Boľo je prívetivý ku Paľkovi, usmiala sa. Bola rada, že zať rád vidí
         deti.
    </tei:p>
    <tei:p>
     — Nemaznajte sa už toľko, — hovorí, ale z jej tváre vidno, že sa nemrzí, — a poďte
         večerať. Ach, ty starý, či si len zaprášený. Ľaľaď, aká ti slama visí na golieri, nemohol
         si sa trochu oprášiť? — a sňala mu slamku z kabáta.
    </tei:p>
    <tei:p>
     — To je už tak; keď je človek medzi statkom, nemôže byť ako pán, — a sadol si za
         vrchstola. Stará sadla si k nemu napravo, Boľo z ľavej strany, Zuzka medzi deti a Jano na
         koniec stola. Chlapi vypili po sklenke, potom sa prežehnali. Všetci s chuťou jedli. Práca
         robí chuť. I Gašparovi malé perličky potu vystúpili na čelo. Zložil lyžicu, utrel si tvár
         veľkým žltým ručníkom. Druhí ešte dojedali.
    </tei:p>
    <tei:p>
     — Zajtra, keď nachováte statok, budete vyvážať hnoj na Zábrežie. Môže nastať odmäk,
         potom je už pozde, — dával rozkaz Boľovi i Janovi. — Ty, Jano, musíš včaššie vstávať, lebo
         ani dnes ti nebol statok očesaný, keď som prišiel do stajne. Kým som ja bol mladý, o
         takomto čase statok mi bol vždy vyholený ako lasica, a teraz začína len pĺznuť, všade mu
         trčia chlpy, — a pozrel ma Jana, ale i na Boľa.
    </tei:p>
    <tei:p>
     Jano sa poškrabal za uchom, chcel niečo povedať, no nechal tak. Boľo sa zahanbil a akoby
         mu posledné sústo ťažko bolo išlo dolu gágorom, odkašlal si.
    </tei:p>
    <tei:p>
     — Ty si nikdy nie spokojný, — vraví stará a prívetivo pozrela na Boľa. — Nuž veď nemajú
         desať rúk. Hľa, včera celý deň vozili drevo až hen z Ráztok, prišli uzimení, nuž nie div,
         keď i zaspali trocha.
    </tei:p>
    <tei:p>
     — I čo by si ty vedela! Staraj sa ty do kúdele a do kuchyne, ale nie do chlapskej
         roboty. Ešte ich budeš zastávať? Veď keď som ja bol mladý, ani som nevedel, čo je ustatosť.
         Či sa dosť nevyspia? Ľahnú si o deviatej. Ojej! Veď sa teraz nie na dva, ale i na štyri
         boky môže vyspať. Mňa už mrle jedia od dlhého času v noci, čo sa nemôžem rána dočkať.
    </tei:p>
    <tei:p>
     — No, veď ty! — zase na to stará, — čože sa ty máš k mladým prirovnávať, keď ti už roky
         tiahnu k siedmim krížikom. Starí nemôžu tak spávať ako mladí.
    </tei:p>
    <tei:p>
     Boľovi ťažko padli tesťove slová, ale mlčal. Zuzka cítila spolu s ním, no poznala otca,
         že v gazdovských veciach je neústupný, preto len pozrela na muža, akoby chcela povedať:
         „Nechaj tak, veď to prejde.“
    </tei:p>
    <tei:p>
     Jano vyšiel von.
    </tei:p>
    <tei:p>
     Starý zašíval si kapec. — Keď sa môže doma, načo by človek s každou maličkosťou bežal k
         majstrovi. — Boľo si tiež našiel robotu, na stole ležal Hlásnik, nuž ho prezeral.
    </tei:p>
    <tei:p>
     — Pozriže, — vraví tesť, — či nieto v ňom nejaký liek pre statok a hneď ho i odpíš, tam
         do písanky. Tam je za zrkadlom. Môžbyť, že sa nám ešte i zíde ako pred piatimi rokmi, keď
         sa nám to tie dve kravy boli od ďateliny zduli. Nebožký Martin bol v Hlásniku vyčítal ešte
         za mládenectva liek proti zdutiu. Nuž vravel: „Skúsme ho, apo“. „Ja nedbám, už či tak
         skapať, lebo inak, reku, môžeš.“ A osožilo. „Taže, Martin, reku, predplať toho Hlásnika,
         lebo dobrá rada stojí groš.“ Od tých čias nám chodí. Pravda, od Martinovej smrti ho len
         Zuzka čítava a tá, vieš, viac sa stará o chýrnik ako o osožné veci.
    </tei:p>
    <tei:p>
     — Nuž a či som sa nenaučila z neho, ako mám sliepky chovať, aby nám čím viac vajec
         naniesli? — bráni sa Zuzka.
    </tei:p>
    <tei:p>
     — No veď ja nič, — vraví starý a usmial sa, — veď ja len tak. Ale, dievka moja, sliepka
         znesie, koľko má zniesť. Keby ti zniesla denne aspoň po dvoje, to by som už veril; ale
         takto, keď mrzne, až ti v nose stydne — môžeš ich chovať i pirohami, neznesie tá ani jedno.
    </tei:p>
    <tei:p>
     — Čože by si ty uveril, — vraví jeho prirodzená opozícia, hoci mierna, — ale už dosť…
         Deti, spať! A ráno vstať, chlieb jesť, aby nesplesnel.
    </tei:p>
    <tei:p>
     *
    </tei:p>
    <tei:p>
     Vdova Lasková bola z tých vzácnych starších paní. Ona pri svojom bohatstve nehľadala
         úkol života v tom, ako vynikať, ako hrať čím väčšiu dámu a obdiv si vydobiť, nie, ona žije
         jednoduchým životom. A podivné — všetko to, za čím sa iné ženú, ona obsiahla bez ťažkosti:
         i úctu i vážnosť a čo je hlavné, lásku. Chudobný i bohatý, keď ju navštívil, práve pre túto
         jej vlastnosť sa dobre cítil. Bohatý preto, lebo videl všade pohodlie, chudobný zase preto,
         lebo v jej byte nebolo ničoho, čo by jeho mohlo zaraziť, čo by naňho kričalo: — Pozri, aké
         tu bohatstvo, aký prepych, aký vkus. — Nie, v jej vkuse a pohodlne zariadenom dome nenašiel
         si drahého, vyrezávaného „altdeutsch“, alebo viac na hračku ako na potrebu súceho
         secesionistickeho náradia, všade, v každom kúte videl si to dobre známe, „staromódne“,
         „zdedené“. Mala cit k tým starým pohovkám, divánom, stoličkám, ktoré jej pripomínali celú
         minulosť, rodičov, vôbec všetko. Nevyhodila ich na pôjd. Ako? Veď, hľa, na tamtej pohovke
         jej matka pančušky pletávala; keď ona pribehla k nej, tak rada ju po kučeravých vláskoch
         hladkávala a tak milo na ňu pozerala. Tamten orechový stôl, pri ňom sedával otec a z veľkej
         penovky fajčiac, písaval. V tamtom zase kúte, takom útulnom, je malá kvetistá kanapa, pri
         nej malý vyrezávaný stolík. O koľkých nádejach, koľkom blahu by vedel rozprávať! Keď tam
         sedávali, tam snovali plány do života, on, drahý muž a ona. Často sadla na to miesto, keď
         sa zmrklo, a snívala, predstavujúc si dni minulosti. Nie, ona nemohla sa odtrhnúť od týchto
         svedkov svojho života.
    </tei:p>
    <tei:p>
     Mala i druhú zvláštnosť, tú, že na čeľaď nehľadela ako na zaplatený nástroj, ale ako na
         človeka. Nepozbavovala svojich ľudí najvzácnejšieho daru, povedomia, ale láskou, dobrotou a
         svojou vážnosťou vydobila si ich lásku a opravdivú úctu. Hľadela ich poznať a podľa toho
         potom konala. Pri jej stole hostia nikdy nepočuli tému o slúžkach, ponosy na ne, ale čeľaď
         sa ani netriasla, nerobila všetko naopak od ľaku a hanby, keď obsluhovala, lež pokojne,
         povedome, pozorujúc na obodrujúci a odobrujúci panin pohľad a pokyn.
    </tei:p>
    <tei:p>
     Anička prišla k tejto panej do služby. Prišla s krvácajúcim srdcom, od ľudí ponížená a
         povláčená. Precítila toľko bôľu od neho a od ľudí, a prečo? Preto, lebo bola chudobná. Bola
         ona príčinou toho? Ale to je už raz tak, že čím nešťastnejší je človek, tým je i
         obchádzanejší, skoro možno povedať, opovrženejší. Ľudia zriedkakedy postarajú sa o to, aby
         hojili rany, radšej ich otvárajú, alebo ponechávajú jatreniu, a taký nešťastník alebo
         nešťastnica vlečie svoj život medzi ľuďmi, kresťanmi, ako na púšti. Zriedkakde nájdeš sám
         sústrasti a pomoci a vymiera z teba lepší cit, stvrdne srdce a zanevrie na svet. Šťastný
         ten, kto svojou silou prebije sa z toho umŕtvujúceho poníženia. Ale koľkí hynú i duševne i
         telesne.
    </tei:p>
    <tei:p>
     Marka, kuchárka pani Laskovej, tučná, s rukami ako váľky a na lakťoch jamky, chod mala
         trochu kačací — bola sama veselosť. Úsmev jej neschádzal z tváre, alebo si húdla pod nos
         niektorú pesničku.
    </tei:p>
    <tei:p>
     Hneď ako prišla Anička, spriatelila sa s ňou. Vyrozprávala jej všetko, aký je tu život,
         aká pani, aká robota.
    </tei:p>
    <tei:p>
     — Neboj sa nič, — hovorila k nej, — bude ti dobre. Pani je samá dobrota. Pravda, že
         robiť žiada, nuž ale načo sme? A keď si poriadiš, porobíš, nuž máš svätý pokoj. Nemá ťa kto
         naháňať z jednej roboty do druhej, že ani nevieš, ktorú začať a ktorú dovŕšiť. Na nedeľu ťa
         zavediem k mojim kamarátkam. Oboznámiš sa i s Julkou Makovníkovie — vieš, to ti je stonoha.
         No na tej sa nasmeješ a čo by si hneď polomŕtva bola. Má milého, Miška Drozda… trocha škúli
         a je trocha pehavý, ale zato poriadny takto šuhaj. Na jeseň sa chce oženiť a na svoju ruku
         začať remeslo. Uvidíš tam i Jožka Kotlára; som zvedavá, čo povieš naňho, či sa ti bude
         páčiť. Teraz musím odísť do mesta, kúpiť čo treba; za ten čas môžeš trocha poriadiť.
    </tei:p>
    <tei:p>
     Anička ostala sama v cudzom dome. Takou opustenou sa cítila. „Čo robí matka?“ myslí si.
         „Isteže tiež žiali za mnou… Aká je veselá tá Marka, aké nádeje má… Každý, len ona nie, len
         jej nikto nedožičí.“ I zaplakala.
    </tei:p>
    <tei:p>
     V tom žiali ani nezbadala, keď sa otvorili dvere a pani vstúpila do čeľadnej. Ako ju
         zazrela, strhla sa od ľaku, že ju vidí pani bez práce. Chytila rýchlo metlu a už začala
         zametať a pritom zohla hlavu, aby nebolo vidieť, že plakala.
    </tei:p>
    <tei:p>
     Pani pristúpila k nej a svojím milým hlasom sa prihovorila: — No, ako, dievka moja, už
         si sa u mňa oboznámila? Či ti Marka ukázala, kde je čo?
    </tei:p>
    <tei:p>
     — Áno, — odvetila Anička tichým trasľavým hlasom.
    </tei:p>
    <tei:p>
     — Veď ty plačeš! Vari sa ma bojíš?
    </tei:p>
    <tei:p>
     — Nie, ale je mi za mamou ľúto, — vyhŕklo z Aničky.
    </tei:p>
    <tei:p>
     — Verím, verím, dievka moja. No veď ty privykneš. Len buď poriadna a usilovná, postarám
         sa o to, aby si nemala príčiny žialiť za domovom, — a pohladkala ju po líci.
    </tei:p>
    <tei:p>
     Anička prekvapená pozrela na paniu. Jej veľké modré oči vyrážali vďaku a oddanosť. Akoby
         nie? Pani neštíti sa znížiť, k sirote, slúžke, povypytovať sa, potešiť, ba ešte i
         pohladkať. I chytila a poľúbila jej ruku.
    </tei:p>
    <tei:p>
     — Dobre, už je dobre; vidím, že máš dobré srdce. Len veselo a neboj sa nič. Počkaj, aká
         ty budeš ešte veselá, — a vrátila sa do svojich izieb.
    </tei:p>
    <tei:p>
     Anička okriala. Pomaly začala sa uspokojovať; pravda, ťažko bolo jej vyhladiť zo srdca
         minulosť. Ale oddala sa do práce, chcejúc tak zabudnúť na všetko.
    </tei:p>
    <tei:p>
     V nedeľu popoludní pani Lasková prepustila i Marku i Aničku, aby sa šli niekam zabaviť,
         pravda tak, že načas budú zase doma. Marka sa vyparádila, i Anička sa poriadne obliekla.
         Šli po Julku Makovníkovú. Len tak šuchotalo za nimi od vyškrobených sukien. Julku našli
         sedieť pred zrkadlom. Sviečka pri nej horela a pohodené želiezko svedčilo, že Julka s
         krčkaním vlasov je už hotová. Bola obrátená chrbtom proti nim a do veľavýznamnej práce tak
         pohrúžená, že ani nezbadala, kedy prišli. Páperovú štetôčku namáčala do paninho púdru a
         natierala si tvár. Pritom skúmala si tvár, ako jej lepšie pristane, vše zažmurkala, zas
         ústa stiahla na šošovičku, tu zase zahryzla si do spodnej pery, aby bola červenšia, ba
         nezabudla sa ani usmiať, aby tak mohla ukázať rad zdravých bielych zubov.
    </tei:p>
    <tei:p>
     Marka sa nemohla zdržať smiechu, keď videla, čo jej kamarátka vystrája, i zasmiala sa
         hlasno. Julka vyskočila, od ľaku i púder mohla prevrhnúť. Ale keď videla Marku, zasmiala sa
         tiež a privítala ich. Zvedavo pozerala si Aničku, ktorá ostýchavo stála. Ešte sa neboli
         videli.
    </tei:p>
    <tei:p>
     — Toto je moja nová priateľka, i ona slúži u panej Laskovej — volá sa Anička.
    </tei:p>
    <tei:p>
     Julka prívetivo sa usmiala a keď si ju ešte raz skúmavo obzrela, tak sa zdalo, že bola s
         ňou spokojná. — Sadnite si, kým sa oblečiem. Moji páni šli, chvalabohu, do Závodia
         navštíviť rodinu. Neprídu len zajtra, nuž myši sú slobodné, keď mačky niet doma, — a
         významne pozrela na púder, ktorý hneď vzala a odniesla do paninej izby. Keď prichádzala
         naspäť, bola celá premenená. Hlavu mala trochu nazad nahnutú, na tvári ustarostený výraz.
         Ruky v lakti zohnuté, dlane ovisnuté, neprimeriavajúc ako macko, keď tancuje; prichádzala
         malým krokom. — Juli, Juli! — napodobňovala panin tenký hlások. — Kdeže si sa podela!… Ach!
         To je už nie na vydržanie s tou čeľaďou… koľko sa musí človek s ňou zhrýzať. — Hlas prešiel
         do žalostného tónu. — Nuž ale kdeže si ty, ty daromník daromný! — dupla nohou. Tvár sa jej
         premenila, z bolestného výrazu prešla do zlostného a hlások, predtým tenulinký, do dosť
         hrubého.
    </tei:p>
    <tei:p>
     Marka sa mala puknúť od smiechu; slzy jej vyhŕkli, keď videla, ako Julka napodobňuje si
         paniu. Anka sa tiež nemohla zdržať smiechu.
    </tei:p>
    <tei:p>
     — Aleže sa už obliekaj. Pôjdeme sa kĺzať ma lúku za mestom.
    </tei:p>
    <tei:p>
     Julka otvorila kufor. Vrchnák bol celkom oblepený rozličnými značkami a obrázkami.
         Vytiahla navrchu položené a do papierov starostlivo zapakované ohromné medovníkové srdce,
         dar Miška Drozda, a za ním potrebné šaty.
    </tei:p>
    <tei:p>
     Konečne sa obliekla. Pozvŕtala sa ešte napravo i naľavo, prešla rukou sukne, či jej
         niektorá nie je dlhšia ako druhá. Vypytovala sa Marky, zase Aničky, či toto alebo druhé jej
         sluší; konečne položila si na hlavu svetlý teplý ručník, zapla ho ihlicou, hlávka ktorej
         mala podobu ruže, a takto vyparádená vyšla i s kamarátkami na ulicu. Tam sa stretli s
         Miškom Drozdom akoby náhodou, ale nos od zimy očervenený nedal odtajiť, že veru po ulici už
         dosť dlho chodí a čaká, aby sa mohol zísť s predmetom svojej lásky. Pridružil sa k nim.
    </tei:p>
    <tei:p>
     Na ľade našli už mnohých. Tam bol i Jožko Kotlár, vysoký, plecnatý šuhaj. Keď ich videl
         prichádzať, šiel im oproti. Marke, ako ho zazrela, radosťou tvár zažiarila, ale len na
         okamih, lebo hneď sa pretvárala na vážnu, ba smutnú. Mrzelo ju, že Miško čakal svoju milú a
         on nie. Len keď sa dozvedela, že ju čakal pred domom, ale ona už bola odišla k Julke, vtedy
         sa uspokojila.
    </tei:p>
    <tei:p>
     Bolože to radosti, smiechu, žartov. Šuhajci sa rozbehli napred po ľade a leteli, len tak
         hvižďalo im popri ušiach. Dievčatá za nimi, od ľaku kričiac, keď tratili rovnováhu, čo
         obyčajne stáva sa až pri konci kĺzky. Vďačná náhoda vždy tak chcela, že šuhaj priskočil na
         pomoc a ulapil v nebezpečí sa nachádzajúcu vo zvrchovanom čase: nuž a to nemožno zazliť, že
         niekedy sa stalo, že ju tuhšie oblapil a privinul. Ruka v ruke ostala i potom, keď už
         prestalo nebezpečenstvo.
    </tei:p>
    <tei:p>
     Najveselšia bola Julka. Práve chcela ukázať kamarátkam, ako kujú klince cigáni. Jednou
         nohou totiž sa kĺzala, druhou opätkom tĺkla o ľad, keď sa zošmykla a spadla.
    </tei:p>
    <tei:p>
     Anička sprvu bola ostýchavá, áno, i ľúto jej bolo, že je tak opustená a druhé majú sa s
         kým zabávať. Ale pozdejšie nemohla odolať, kĺzala sa i ona. Raz sa potočila a vtedy Štefan
         Struhár zachytil ju za rameno. Zostrašene pozrela naňho svojimi veľkými modrými očami, ale
         potom úsmev vďačnosti preletel jej okolo úst. — Ďakujem, — zašeptala.
    </tei:p>
    <tei:p>
     Štefan pri tom pohľade pocítil príjemnú teplotu. Pustil ju, ale pozoroval a prirovnával
         k druhým. Anička sa mu zapáčila. Jej štíhla, súmerná postava, čistá tvár a pekné črty ho
         pútali, hoc bola chudobnejšie oblečená ako iné.
    </tei:p>
    <tei:p>
     Zmrkalo sa, keď sa vracali domov. Marka s Aničkou šli spolu. Jožko sa pridružil k nim i
         so Štefanom, ktorého tade viedla cesta.
    </tei:p>
    <tei:p>
     *
    </tei:p>
    <tei:p>
     Kamarátky, keď si poriadili, ľahli si. Marke sa nechcelo zaspať a bola zvedavá, aký
         dojem na Aničku urobil Jožko, preto reč vždy obrátila naňho. Anička odpovedala nakrátko, bo
         jej bolo ťažko okolo srdca, keď videla, akú radosť cíti Marka a u nej už všetko prestalo.
         Nemohla sa zdržať, zaplakala.
    </tei:p>
    <tei:p>
     Marka zostrašená skočila z postele a prišla k nej. — Anička, čo ti je? Vari som ťa
         urazila a či čo, že plačeš?
    </tei:p>
    <tei:p>
     Anička dusila v sebe plač, slovo nemohlo jej prísť na jazyk.
    </tei:p>
    <tei:p>
     — Povedz, čo ti je? Bude ti ľahšie na srdci, keď sa vytúžiš.
    </tei:p>
    <tei:p>
     I neodolala nahováraniu a rozpovedala Marke všetko.
    </tei:p>
    <tei:p>
     — Už si ty len vinovatá stvora, takto sa trápiť, — hovorila Marka, usádzajúc sa na jej
         posteľ. — Nuž, ale sa ty máš pre jedného chlapa zmárniť zo sveta? No, to už nie a čo by bol
         zo zlata! Dajtimibože! Ja by som teraz bola just veselá, aby si nemyslel, že mi srdce puká
         za ním. Máš ty za kým banovať, radšej ďakuj pánu bohu, že ťa od neho zachránil, keď je taký
         nestály. Len keby sa mňa opovážil nechať… Pravda, mňa môj Jožko nenechá, lebo on sa bojí,
         že ho ja ešte nechám. Vieš, keď si chceš milého zadržať, nikdy mu neukáž, ako veľmi ho máš
         rada, že lipneš za ním. Oj, božechráň. Nech on za tebou chodí, modliká, a ty len skúpo, vše
         sa usmej, vše zasa pozri naň, ale pri druhom okamihu akoby si oň nestála. Tak, nech im
         srdce puká! Vtedy sa nestanú nevernými, ale sú vždy ako na tŕní a vzdychajú, sviečku by na
         štyri kroky zhasili.
    </tei:p>
    <tei:p>
     — Ozaj, čo povieš na Štefana Struhára? — spytuje sa ďalej.
    </tei:p>
    <tei:p>
     — Tu neďaleko je u najlepšieho šustera za pomocníka. Je, vieš, takto dosť dobrý šuhaj a
         nie je ani špatný: ale zato však je nie taký ako Jožko?… A má vraj už i pár stovočiek
         zgazdovaných. Len, vieš, je taký tichý a akoby hrdý, ešte ani teraz nemá milej…
    </tei:p>
    <tei:p>
     A hovorila ďalej, kým jej na oči neprišiel spánok.
    </tei:p>
    <tei:p>
     Anička sa pomaly uspokojila. Nová myšlienka dala jej iný smer. Nesúhlasila vo všetkom s
         Markou, ale slová: „Ja by som práve teraz bola veselá, aby si nemyslel, že mi srdce puká za
         ním!“ zuneli jej v ušiach. Nové životné okolnosti a vplyv nových osôb začínali prácu na
         duševnej premene Aničkinej.
    </tei:p>
    <tei:p>
     *
    </tei:p>
    <tei:p>
     Odkedy sa Boľo stal zaťkom u Gašparov, veľmi sa premenil. Držanie mal vážnejšie i
         veselosť zmizla z tváre. Býval viac zamyslený, len keď sa pozabudol, čo sa zväčša stalo,
         keď si vykračoval popri juncoch, ktoré len nedávno boli jarmené a kráčali rýchlym krokom,
         takže ich musel chytiť za retiazku a zadržiavať v behu, vtedy zaleskli sa mu oči dávnym
         veselým bleskom, obzeral sa opatrne, či ho ľudia videli, a potom pleskol bičom, až tak v
         ušiach scvendžalo.
    </tei:p>
    <tei:p>
     Bol už skoro rok ženatý, čo je práve dosť na to, aby okrem lásky k žene, ktorá už ďaleko
         nebola taká silná ako prvé týždne, mal času pozorovať iné veci a okolnosti, jeho sa
         týkajúce. Začal badať, že nie je všetko zlato, čo sa blyští, a že bohatstvo je ešte nie
         všetko; veď k blahu chýbalo mu najväčšie: sloboda. Hneď na začiatku zbadal, že je viazaný,
         že mládenecká sloboda je tam. Keď počul hlas píšťalky alebo smiechot bujnej mládeže, ktorá
         večierkom schádzala a rozchádzala sa z priadok alebo z hier, vždy sa ho to dotklo. Ale
         zase, keď videl ženu, ktorá s takou láskou k nemu ľnula, nuž tieto dojmy sa rozplynuli.
    </tei:p>
    <tei:p>
     Znepokojovala ho tesťova panovačnosť, ktorá netrpela odporu. On bol gazdom a pánom v
         dome. Žiadal od všetkých poslušnosť a presné vykonávanie rozkazov. Starý nemohol rozumieť
         Boľa. On skrz zaťovu pomoc hľadel zveľadiť majetok a chcel ho práve neúnavnou prácou
         zachrániť pred ľahkomyseľnosťou a korheľstvom, ktoré pokladal za výplod lenivosti.
    </tei:p>
    <tei:p>
     Ale Boľo bol od malička hýčkaný matkou, vdovou, ktorá dovolila mu mnoho, a tak navykol
         slobodne si počínať. A teraz má robiť ako stroj, bez myšlienky, bez slobodnej vôle. I ťažko
         mu bolo znášať toto jarmo. Čím väčšmi sa vzpieral, tým väčšmi ho tlačilo. Najmä bôľne sa ho
         dotýkalo, že čokoľvek urobil, starý na všetko našiel niečo a potom obyčajne poznamenal: —
         Nebohý Martin, ten by to takto a takto. — Starý nemyslel to zle, ba práve povzbudzujúco,
         lebo veru Martin tiež inak nerobil; ale Boľovi čím diaľ, tým ťažšie to padlo, začal cítiť
         istú nenávisť oproti starému, áno, i proti nebohému Martinovi.
    </tei:p>
    <tei:p>
     Že nepokoj nevypukol, bolo ďakovať len testinej, ktorá svojou miernou povahou všetko
         zahladila, starého zahriakla. Boľa sa zastala i pochválila. V taký čas mu ešte i povoľkala
         tu v jedle alebo v inom, čo rád mal. Zuzka tiež hľadela zahladiť nepríjemný dojem. K tomu
         sa pričinili aj ľudia, pravda, len z „ľútosti“ nad deťmi, aby bol väčší nepokoj. Meno otčim
         je nie veľmi lichotivé. A ľudia, práve tí, ktorým by malo záležať na tom, aby bolo dobre,
         najväčšmi rozduchujú vatru.
    </tei:p>
    <tei:p>
     Martinova mať často prišla, v čiernom oblečená, do Gašparov pozrieť, čo jej vnúčatá
         „siroty“ robia. Pohladkala ich, dala im po koláčiku alebo po jabĺčku, zohla sa a pobozkala
         ich, pritom utrela si oči ručníkom, a zhlboka si vzdychla. Taká návšteva trápne dojímala
         všetkých, najmä Zuzku. Prijala mať svojho prvého muža, pravda, vďačne i zhovárala sa s ňou
         prívetivo, ale cítila, že nie je tak, ako bolo, ba že svokra cíti proti nej istú nepriazeň,
         áno, nepriateľstvo. V jeden deň sa deti hrali pred domom na ulici, hatali po koľaji tečúcu
         vodu a púšťali dolu vodou triesočky, keď k nim prišla.
    </tei:p>
    <tei:p>
     — Ach, čože mi robkáte, deti moje, čo?
    </tei:p>
    <tei:p>
     — Ihráme sa, stará mama, — odvetí Marka, pľačkajúc zablatené rúčky v kalnej vode.
    </tei:p>
    <tei:p>
     — A malý Paľko, ako sa zamazal a celý je mokrý. Hja, vaša mama nemá času na vás dozrieť…
         — a vzdychla si.
    </tei:p>
    <tei:p>
     — Čo robia doma? — spytuje sa Janka.
    </tei:p>
    <tei:p>
     — Neviem; mama varí, stará mama riadia v komore, a otec…
    </tei:p>
    <tei:p>
     — Ach, deti moje, — skočí do reči Jankovi, — nemáte vy už otca. Váš otec už umrel; tam
         ho, hľa, pochovali. Tento, čo prišiel, vám je len otčim, — a slzy ju zaliali.
    </tei:p>
    <tei:p>
     Deti pozerali na ňu udivene. Janko a Marka, pravda, vedeli, že otec im umrel; nuž ale
         tento im tiež bol otcom, veď im ho tak kázali volať i stará mama i mama, a teraz zase táto
         stará mama im vraví, že im je nie otcom.
    </tei:p>
    <tei:p>
     — Len sa pekne bavte a na Paľka pozor dajte, aby nespadol.
    </tei:p>
    <tei:p>
     V ten večer, keď Zuzka zobliekala deti, pri modlitbe „pán boh daj dobrú noc starému
         otcovi, starým matkám, apovi,“ ozval sa malý Paľko. — Ni apovi, apo umiel, tam — a otrčil
         ručičku, akoby bol chcel ukázať, kde leží pochovaný.
    </tei:p>
    <tei:p>
     Všetci sa strhli. Boľo zbledol.
    </tei:p>
    <tei:p>
     — Kto vám to takú hlúposť povedal? — spýtal sa starý.
    </tei:p>
    <tei:p>
     Voľky-nevoľky Janko vyrozprával všetko.
    </tei:p>
    <tei:p>
     — Tá tiež nemá rozum, a vy — obrátil sa k deťom, — nechže viac nepočujem takého od vás.
         Toto je váš otec.
    </tei:p>
    <tei:p>
     Boľo sa najlepšie cítil na poli, keď bol sám, alebo so sluhom. V taký čas prinavrátila
         sa mu veselosť.
    </tei:p>
    <tei:p>
     Bol krásny jarný deň, taký, ako býva, keď sa rodí jar. Na holiach a vyšších alebo
         tônistých miestach ešte sa belie sneh, ale už nie taký ligotný ako v zime, bez lesku,
         lízaný lúčmi jarného slnka. V doline na úslní už božie kravičky sa zohrievajú. V kríkoch
         snehuľka kloní bielu hlávku a na brehu rieky malé žlté a biele kvietky začínajú sa
         rozvíjať. Liesky kvitnú a trávička tisne bojazlivo svoje tenké lístky. Vtáčky ticho, akoby
         sa báli, len kde-tu začínajú štebot. Zo stráne hojné potôčky padajú do rozvlnenej mútnej
         rieky. Nad zemou ako jemný dym, vystupuje para; na slnečnej strane trasie sa povetrie.
         Obloha je jasnomodrá, po nej drobné obláčky naháňajú sa a vo vzduchu, vysoko, smelo mihoce
         sa škovránok a spieva, napĺňajúc povetrie svojimi milými trilkami. Chladný vetrík zaduje tu
         i tu z hôr a v modrine oblohy krúži krahulec.
    </tei:p>
    <tei:p>
     V takýto deň Boľo oral. Dobre sa mu oralo. Volky šli rovno, pluh rýpal zem len radosť.
         Na konci brázdy zastal, stykom očistil lemeš, sňal z hlavy klobúk a prešiel si ručníkom
         čelo, na ktorom sťa drobná rosa vystúpil pot. Tak ľahko mu bolo okolo srdca. Večerilo sa,
         keď sa vracal domov. Pocit dnešného dňa zrkadlil sa mu na tvári. Veselo stúpal, i vrzgot
         koliesok mu bol príjemný. Už bol blízko dediny, keď sa stretol s tlupou chlapov, idúcich
         domov z hory.
    </tei:p>
    <tei:p>
     — Pán boh daj dobrý večer! — klania sa veselo Boľo.
    </tei:p>
    <tei:p>
     — Pán boh daj i tebe, — odpovedajú chlapi.
    </tei:p>
    <tei:p>
     Lačné volky pohli rýchlejšie, Boľo nemal času prihovoriť sa, musel sa ponáhľať za nimi.
    </tei:p>
    <tei:p>
     — Ľaľaď! — počul za sebou Kudrov hlas, — aký ti mi je hrdý, ako čo by už celý majetok
         Gašparovie bol jeho a on je tam len ako sluha.
    </tei:p>
    <tei:p>
     „Ako sluha! Tak je, ako sluha,“ dumá Boľo bôľne dotknutý. Zdá sa mu, že vidí jasne svoje
         položenie u Gašparov. „Nie, nie, príde čas, keď i ja budem mať právo, keď sa i ja zakotvím,
         i ja budem mať potomka.“
    </tei:p>
    <tei:p>
     *
    </tei:p>
    <tei:p>
     Anička už skoro dva roky slúžila u pani Laskovej. Marka sa už dávno vydala za Jožka.
         Anička nastúpila na jej miesto. Smútok prešiel, stala sa veselou, čo jej veľmi pristalo.
         Mala príčiny byť veselou. Štefan Struhár čím diaľ tým viac sa obšmietal okolo nej. Sprvu
         len tak akoby náhodou, pozdejšie schodili sa zo zvyku, tu na ulici, tam zase na prechádzke
         v nedeľu. Niekedy, keď ho nevidela, tak jej to bolo čudné, a on pri prvej príležitosti sa
         vyhováral, že nemohol vtedy prísť pre súrnu robotu. Ona sa usmiala, on tiež a oba cítili
         spokojnosť.
    </tei:p>
    <tei:p>
     Tak ani nepobadali, už boli svoji, spojení mocným citom.
    </tei:p>
    <tei:p>
     Vo Vážskej vdova Ondrášová, Aničkina mať, oprávala si domček. Šindľový pokrov dala
         obnoviť; keď slnce naň svietilo, len sa tak jarabel. Predok bol pekne obielený, obloky
         zväčšené a na konci nová stajňa. Ľudia, najmä pani sestry, veľmi vážne krútili hlavou. —
         Len ako môže, kde vzala toľké peniaze? Anička, pravda, slúži, ale za dva roky toľko len
         nemohla si zgazdovať. Hm, hm!
    </tei:p>
    <tei:p>
     O Ondrášku sa najväčšmi zaujímala Kohútka. Tá tiež videla, že je to nie s kostolným
         riadom, takto si obnoviť dom. Hádam len nenašla poklad? Zmoka tiež nevideli letieť od
         Ondrášov. Jedným slovom, nebolo jej do strpenia, išla teda skúmať vec. Bolo jej trocha
         otupne, lebo mala Aničku na svedomí; trocha neistým krokom blížila sa k Ondráškinmu domu.
         Pozrela do dvora a tu vidí Ondrášku, ako umýva okná.
    </tei:p>
    <tei:p>
     — Pán boh pomáhaj! — pozdravuje Kohútka.
    </tei:p>
    <tei:p>
     — Pán boh uslyš! — odpovie Ondráška a umýva ďalej.
    </tei:p>
    <tei:p>
     — Hádam si bielila, že umývaš obloky.
    </tei:p>
    <tei:p>
     — Áno.
    </tei:p>
    <tei:p>
     — Hm, pekný čas si si vybrala, dobre sa ti vysuší.
    </tei:p>
    <tei:p>
     — Chvalabohu!
    </tei:p>
    <tei:p>
     — No, ale si sa len obnovila. Všetko veru veľmi pekné. Ach, i nám by bolo treba oprávať,
         toť, keď ten veľký dážď pršal, celé mláky mi stáli na pôjde, ba i do chyže mi tieklo. Ja
         práve najlepšie spím, vieš, človek sa cez deň dosť umolestuje, keď mi kvapne niečo na nos a
         o chvíľu zase. Strhla som sa, prejdem rukou po tvári a tu mokrô. Môžeš si predstaviť, ako
         som sa zľakla. Nazdala som sa, že mi to krv z nosa. Zažnem, a tu ti voda. Reku, kde sa
         vzala? Len ti tu zase kvap, kvap! Vtedy som ja zvedela, že čo je to. Vybehnem na pôjd a tu
         hup temer po členky do vody. Dobre som z nôh nespadla. Letím po koryto, aby som podložila,
         aj skĺzla som sa. Celá som sa zamazala. Ale čo má chudobný človek robiť, keď nedochodí! — a
         pozrela na Ondrášku. — Z toho, čo môj starý zarobí, len-len že máme na chlebíček, omastu a
         tie hábočky, nie ešte na oprávanie domu. Nuž a zadĺžiť sa nechceme, lebo kedy a ako
         splatiť? Ani nezvie človek, len keď na bubon udrú.
    </tei:p>
    <tei:p>
     Ondráška len robila svoje, neberúc si veľmi k srdcu Kohútkine reči. Na jej tvári nebolo
         badať ani starosť ani zármutok. Kohútka bola jej teraz taká malicherná, áno, cítila isté
         zadosťučinenie a pýchu, že ľudia začínajú sa o ňu zaujímať. „Čakajte len,“ myslí si, „veď
         vy ešte inak budete na nás pozerať.“
    </tei:p>
    <tei:p>
     — Ako sa čas míňa, — vzdychne si Kohútka, začínajúc sa nevoľne cítiť, že jej Ondráška
         len tak z pleca odpovedá. — Musím už domov… mám ešte ísť do Matejašov pre…
    </tei:p>
    <tei:p>
     Obrátila sa, lebo počula za sebou kroky. Zdúpnela. Anička prichádzala, a to nie samotná,
         ale s mladým človekom, pekným, mestsky oblečeným.
    </tei:p>
    <tei:p>
     — To ste vy, deti moje? — skríkne Ondráška, nechá všetko tak a beží oproti nim,
         utierajúc si idúcky ruky do zásterky. — Nečakala som ťa, len napozajtra, a tak reku
         vyriadim za ten čas, aby všetko bolo v poriadku, keď prídeš, a tu hľa…
    </tei:p>
    <tei:p>
     — Veď som len vtedy mala prísť, ale pani veľmožná dostali už druhú na moje miesto, nuž
         ma prepustili, aby som pomáhala aj vám i aby som si mohla došiť, čo mi načim, keď Štefan
         tak náhli. — A pozrela s výčitkou naň. V tvári, pravda, nebolo možno badať veľký hnev. —
         Prišiel ma odprevadiť. Dostal od majstra dovolenie na dnes popoludnie.
    </tei:p>
    <tei:p>
     — Chcel som si i obzrieť, ako je porobené, aby mohlo byť všetko hotové. A mám i na fare
         robotu.
    </tei:p>
    <tei:p>
     Ondráška žiarila radosťou.
    </tei:p>
    <tei:p>
     Kohútka bola prekvapená, že tu stála ako Lótova žena.
    </tei:p>
    <tei:p>
     — Ani som vás nezbadala, že ste i vy tu, pani strynká. Hádam pomáhate mame? —
         prihovárala sa Anička Kohútke a z jej hlasu vybadať, že nezabudla, ako jej priala táto
         žena.
    </tei:p>
    <tei:p>
     — Ach, nie, — trhla sa — len tak… šla som do Matejašov, tak reku cestou… Jaj, musím sa
         ponáhľať. Zbohom! — a odbehla.
    </tei:p>
    <tei:p>
     Boľo, nemajúc doma takej roboty, zabehol vidieť matku. Nemala narúbaného dreva, tak
         zobliekol kabát, vysúkal rukávy a dal sa schuti do práce, aby aspoň na pár dní narúbal.
         Matka zbierala polienka a ukladala ich pod stenu.
    </tei:p>
    <tei:p>
     Práve sa trápil s hrčou, keď Kohútka vpálila.
    </tei:p>
    <tei:p>
     Mať i syn sa začudovali, lebo k nim nechodila. Nemohla im zabudnúť, že ju nezavolali na
         svadbu.
    </tei:p>
    <tei:p>
     — Ani by ste nemysleli, čo za novinu vám nesiem. Čo myslíte? Ondráškina dievka prišla a
         ani nie samotná.
    </tei:p>
    <tei:p>
     Boľo sa strhol, ale zato sa pretvaroval, akoby ho to nič nezaujímalo. Miklúška zvedavo
         pozrela ma Kohútku, potom potajme na Boľa, aký dojem to na neho urobí.
    </tei:p>
    <tei:p>
     — Keď prišla nech prišla, prečože by si nenavštívila matku!
    </tei:p>
    <tei:p>
     — Jaj, veď vám ona len tak neprišla, ale naozaj. Veď som hádam na moje vlastné uši
         počula, keď si materi rozprávala, že už tu zostane, že si musí dohotoviť, lebo že je
         Štefan, ten ktorý s ňou prišiel, už veľmi netrpezlivý. To sa vám takto stalo: Chcela som do
         Matejašov požičať si nácesty, chcem zajtra chleba piecť, nuž šla som popri Ondráške. Tá
         čistí, riadi o milých päť, ako pred sviatky. Zastala som na dve reči. Ale ani by ste
         nemysleli, aká vám je nadutá od nejakého času; ako čo by len prednedávnom nebola si
         požičala za slamienku zemiakov, čo nemala už čo do úst strčiť. Len tak, cez zuby mi hodila
         niekedy: „áno“, „nie“ ako čo by bohviečo!
    </tei:p>
    <tei:p>
     — No veď vám i mala za čo, — ozval sa Boľo a hlas znel mu horko, — keď ste sa jej tak
         pousilovali dcéru zaopatriť. Hlas sa mu čím diaľ väčšmi triasol a červeň vstupovala mu do
         tváre.
    </tei:p>
    <tei:p>
     — Ach, nuž, veď čože, vari ja? Pre mňa nemusela ísť, mohla sa pre mňa zahrdúsiť za
         kohokoľvek. Či som ja vari od seba sama?
    </tei:p>
    <tei:p>
     — Nuž a od kohože? Ktože vás prosil, aby ste nos pchali tam, kde vám netreba?
    </tei:p>
    <tei:p>
     — Boľo! Syn môj, daj pokoj, čo hovoríš?!
    </tei:p>
    <tei:p>
     Kohútka vybadala Boľovu horkosť. „Aha,“ myslela si, „už je i tam nie všetko v poriadku.
         Tak sa zdá, že stará láska… Čakajte, ešte vám pridám.“ Sladký úsmev sadol jej na tvár a s
         naivným výrazom vravela: — Ach, nuž veď sa ty, Boľo náš, nemáš za čo hnevať na mňa. Veď si
         ty teraz gazdom, máš všetkého dosť, a Aničke pán boh tiež požehnal, a to majstra, a akého
         majstra!… Keby si videl, má striebornú retiazku a prsteň — nech sa stadeto nehnem, ak je
         nie zlatý, s veľkým červeným očkom. A chlapina ti je, no, vieš, len odmaľovať. On ti dal i
         s Aničkou na oprávanie domu peniaze. Na vlastné uši som počula, keď vravel, že chce vidieť,
         ako je porobené. A teraz ide na faru, pravdaže o ohlášky. A keby si videl Aničku!…
    </tei:p>
    <tei:p>
     — Pakujte sa, straťte sa! Vy čertova mať z pekla vyšibaná! — kričí Boľo a pritom sa
         trasie od hrozného rozčúlenia. Žily mu nabehli na sluchoch a na šiji ako prsty, oči horeli
         nenávisťou.
    </tei:p>
    <tei:p>
     — Boľo! — vykríkla matka zdesená. — Čo je to?
    </tei:p>
    <tei:p>
     Kohútka nerozhodne stála. — Ale veď ja…
    </tei:p>
    <tei:p>
     — Čuš, ty jašterica jedovatá! Strať sa mi z očí, lebo hneď… — a dvíhal sekeru.
    </tei:p>
    <tei:p>
     — Jaj, božemôj, ľudia, chce ma zabiť! — a utiekla.
    </tei:p>
    <tei:p>
     Matka triasla sa od ľaku. — Čo ti je, syn môj? Veď som ťa ja takto nikdy nevidela?
    </tei:p>
    <tei:p>
     — Dajte mi pokoj! — Slzy vyhŕkli mu z očí.
    </tei:p>
    <tei:p>
     Utlmená láska k Aničke pri Kohútkinej zvesti v ňom vybúšila a všetka horkosť pocítená u
         Gašparov sa zdvojnásobila.
    </tei:p>
    <tei:p>
     — Ach, božemôj drahý, čo je to? Čo to bude? — bedákala Miklúška. — Boľo, syn môj, upokoj
         sa, už je i tak všetkému koniec.
    </tei:p>
    <tei:p>
     — Áno, všetkému… a kto je toho príčina? — zlostne zazrel na matku.
    </tei:p>
    <tei:p>
     Stála pred ním zblednutá, zostrašená. Oči mala červené a slzami nabehnuté.
    </tei:p>
    <tei:p>
     Keď ju videl takú utrápenú, utíšil sa. — Veď ja nič. Čo sa trápite? Už prešlo…
    </tei:p>
    <tei:p>
     Ako prišiel domov, Zuzka zbadala, že sa mu muselo niečo nepríjemného stať.
    </tei:p>
    <tei:p>
     — Čo ti je? — spýtala sa ho a skúmavo naňho pozrela.
    </tei:p>
    <tei:p>
     Boľo sa od nej odvrátil. — Nič… Daj mi pokoj. Čo sa vždy trápiš o mňa, čo mi je? Vždy
         sliediš za mnou očami. Som ako pod dozorom. Človek nemôže nikdy nič urobiť, aby nebol
         pozorovaný.
    </tei:p>
    <tei:p>
     Zuzka bola prekvapená. Takej reči od neho ešte nepočula.
    </tei:p>
    <tei:p>
     — Čo sa ti robí, že si taký. Čo som ti urobila? — Hlas sa jej začal triasť, bola blízko
         plaču.
    </tei:p>
    <tei:p>
     — Veď vy, — riekol s odporom, — len pokúšate a potom sa len sopliť viete, — a zlostne na
         ňu pozrel.
    </tei:p>
    <tei:p>
     V tomto okamžení ju nenávidel, ba zhnusila sa mu. „Hľa,“ myslel si, „kúpila si ma,
         stará…“ a odpľul.
    </tei:p>
    <tei:p>
     Ten istý odpor cítil proti nej, čo pri sobáši.
    </tei:p>
    <tei:p>
     Boľova láska k Zuzke, najmä odkedy počul od Kudru, že je len sluhom, a odkedy bledla
         jeho nádej na dieťa, ochladla. Teraz, pri zvesti o Aničkinom vydaji, vypukla v ňom
         nenávisť.
    </tei:p>
    <tei:p>
     Dvere sa otvorili a vošla testiná, nesúc šechtár mlieka.
    </tei:p>
    <tei:p>
     Boľo bez slova vyšiel von.
    </tei:p>
    <tei:p>
     — Podajže mi, Zuzka, ten mliečnik, — a pozrela na ňu. Videla, že plače.
    </tei:p>
    <tei:p>
     — Čo ti je?
    </tei:p>
    <tei:p>
     — Nič, mamička.
    </tei:p>
    <tei:p>
     — Nič, ako nič. Pre nič neplačeme. Vari Boľo niečo?
    </tei:p>
    <tei:p>
     — Naozaj nič, len tak mi prišlo.
    </tei:p>
    <tei:p>
     „Môžbyť sa trocha poharkali,“ myslí si mať. „Veď to tak býva. Muž a žena sú ako deti, v
         jeden okamih sa povadia a v druhý sú už zase dobre,“ a spokojne preciedzala mlieko.
    </tei:p>
    <tei:p>
     Boľo vyšiel na priedomie. Bol rozhnevaný sám ma seba. Mrzelo ho veľmi, že sa pred
         Kohútkou tak prezradil. „Bude to teraz rečí,“ myslel si. Na Zuzku sa tiež hneval a v duchu
         jej výčitky robil, že ho zvádzala.“ Teraz by som mohol byť šťastný s Aničkou, keby nie
         ženy. A keby aspoň chlapec bol, aby sa mal o čo oprieť, — ale takto… A starý, či ten na
         človeka pomyslí? Uňho je človek hovädo, áno, hovädo,“ opakuje, ako keď nájdeme príhodný
         výraz na vec, o ktorej sme už dávno rozmýšľali. „Ten by len vyžmýkal z poslednej kvapky… A
         tá,“ myslel na Aničku, „tá tiež skoro zabudla. Hľa, teraz sa už s druhým vodí, inému sa dá
         objať, bozkať. Eh, nemáš ty nič.“ A cítil žiaľ, hnev a závisť, že na Aničku teraz má právo
         iný. „Dajsamibože, mala si koho vybrať. Na trojnohe sedieť, dratvy súkať — a čiriš… Veď si
         ty vina; čože si sa dal zviesť, prečo si sa bál života? Či ti strýc Tomáš dobre nevravel?“
         začalo mu svedomie hovoriť. „Eh, čo!“ vyhováral sám seba. „Ako? Či som dosť nebojoval, keď
         som šiel i do hory? I po Hlaváňovej smrti… pravda, ma trocha mrzelo, ale by som bol ešte,
         keby nie tá bosorka. Ale tá prišla, natrúbila mi plnú hlavu. K tomu i mať mi vždy húdla… A
         keby sa bola vtedy aspoň obzrela; ale nie! Darmo je, ona ma nikdy opravdivo rada nevidela.“
    </tei:p>
    <tei:p>
     Ako tak rozmýšľal, počuje zďaleka hlas muziky, rozliejúci sa večierkom z krčmy. Vše
         zatíchla, zas zrejme bolo počuť tidlikanie husieľ a basa, akoby prisviedčala, hučala hrubým
         hlasom.
    </tei:p>
    <tei:p>
     „Či je im len dobre! Ako si vyvádzajú. A ja, zaťko bohatého Gašpara, nemôžem ani len
         nazrieť. Či dá do vrecka pár grošov? Na, zabav sa, dosť si sa narobil, zaži…“
    </tei:p>
    <tei:p>
     — Dobrý večer, Boľo! Čože si taký samotný? — prihovára sa mu mimoidúci Kudro. — Či si
         hrdý, či čo ti je, že si taký, vyzeráš, ako čo by si mal umývať hrniec z prihorenej kaše.
    </tei:p>
    <tei:p>
     — Daj pokoj, kamarát. Horká moja hrdoba. Každý to máme svoje…
    </tei:p>
    <tei:p>
     — No, to som si nemyslel. Ale takto, či by si nešiel medzi nás, na polhodinku a na jednu
         sklenku? Sme všetko ani vyberaní. Vieš, dostali sme teraz groše za robotu. Tak, reku,
         nezaškodí vypiť si. A tu ti tá háveď cigánska, len keď ti začne brnkať. Nuž, či by v
         človeku žilky nezahrali? — Oči sa mu ligocú, ako hovorí, i líca mu už horia a smelý hlas
         tiež prezrádza, že veru už nepočúval naprázdno.
    </tei:p>
    <tei:p>
     — Veď by som šiel, — vyhovára sa Boľo, — ale zajtra treba zavčasu vstať, i statok treba
         ešte opatriť a pripraviť, čo načim na zajtra.
    </tei:p>
    <tei:p>
     — Ih, čo! Veď hádam nebudeš do rána? A čo len robota? Tú môžeš ešte zvŕšiť. Ojej, dosť
         času. A naspať? Čo len to! Ja môžem i tri noci halaškovať a predsa mi je nič. Nie je to to,
         ale ťa mrzí, všakver, tých pár grajciarov? Chudák, hádam nemáš. Na, požičiam ti.
    </tei:p>
    <tei:p>
     — Čože by si mi ty mal požičiavať, mám ja dosť, čo mi treba, ešte i tebe, — chlapí sa
         Boľo.
    </tei:p>
    <tei:p>
     — No, keď máš, tak poď. Či si vari takto k sukni prišitý? Čo? Ej, Boľo, no si mi ty za
         chlapa!
    </tei:p>
    <tei:p>
     — Ale ja k sukni, k akej sukni? No, keď je tak, poďme, aby si videl, že som nie taký,
         ako sa nazdávaš.
    </tei:p>
    <tei:p>
     — Ale sa var’ najprv budeš pýtať, čo? Choď, počkám ťa, — žartuje Kudro.
    </tei:p>
    <tei:p>
     — Poďme, a nehovor už viac a nedopaľuj ma, lebo si zlizneš, ak sa ešte budeš posmievať.
         — Boľa prijala kompánia v krčme s jasotom. On, už i tak rozličnými dojmami rozrušený, teraz
         aspoň na okamih chcel zabudnúť na všetko a tak sa oddal s celou náruživosťou huľaniu.
    </tei:p>
    <tei:p>
     — Bohuprisahám, predsa som sa zmýlil, — hovorí Kudro, keď dal Boľo doniesť nový liter, —
         predsa si ty len chlap. Ja reku, že ty si už len na to stvorený, aby si kužeľ nosil za
         ženou a šupáky presúšal, aby nesplesneli; a tu aký chlap. Ej, škoda ťa, Boľo náš, ži si nie
         medzi nami! Darmo je, hora je hora, čo niekedy i mrzneš i hladuješ, ale si slobodný.
         Nedudre ti ani žena, nevreštia ti poza uši deti, robíš, ako vieš — a žiješ.
    </tei:p>
    <tei:p>
     *
    </tei:p>
    <tei:p>
     Ráno sa vrátil Boľo mámorný, nevyspatý do Gašparov. Čo ako sa chlapil, bolo mu mrkotno,
         ba cítil i nepokoj, aký obyčajne pociťujeme pred očakávanou nepríjemnou vecou.
    </tei:p>
    <tei:p>
     Nešiel do izby, ale do stajne, tam sa okúňal. V stajni nebolo nikoho, vôbec dom vyzeral
         ako vymretý. Bolo mu otupno. „Eh, čo!“ pomyslel si. „Veď som nikomu nič nekradol, a keď som
         sa i zabavil, nik nebude za mňa platiť; dosť som sa tu narobil. Čo by som mal tu
         okolkovať?“ a šiel do izby.
    </tei:p>
    <tei:p>
     Starý sedel za stolom, tvár mal prísnu. Boľo zbadal, že keď vchodil, on ho neobzrel.
         Zuzka niečo upratovala, oči mala vyplakané, stará tiež bola ustarostená; vôbec pocítil, že
         nastal vážny okamih. Vystrel sa. — Dobré ráno! — riekol trochu zachrípnutým hlasom.
    </tei:p>
    <tei:p>
     Nik neodpovedal ani slova.
    </tei:p>
    <tei:p>
     Boľovi bolo otupno v tejto tichosti. Obrátil sa a chcel vyjsť z izby.
    </tei:p>
    <tei:p>
     — Počkajže trocha, synak, — vraví starý.
    </tei:p>
    <tei:p>
     Boľom to trhlo, ale akoby nič, obrátil sa. — Čo by ste chceli?
    </tei:p>
    <tei:p>
     — Kdeže si bol tej noci? — opytuje sa starý tichým hlasom.
    </tei:p>
    <tei:p>
     — Bol som v krčme s Kudrom a inými. A prečo? Či som niekomu prepil niečo, či čo?
    </tei:p>
    <tei:p>
     Starému na túto odpoveď očervenela tvár, no zdržal sa, len po chvení pravej ruky, ktorú
         mal vystretú na stole, bolo poznať, že v ňom búri hnev.
    </tei:p>
    <tei:p>
     — Nech sa to viac nestane, počuješ, lebo — a pravicou sa mu pohrozil, — zle bude. A to
         pekné veci počujem o tebe. Na Kohútku chceš sekeru, že vraj pre Aničku. Pekná história! To
         je vďaka, že sme ťa vzali k sebe, do poriadneho domu. Čože ti chybí, nemáš sa čoho najesť?
         Máš v niečom chybu?
    </tei:p>
    <tei:p>
     — Áno. Ja som za vami nebehal, vy ste posielali za mnou Kohútku. Vy ste sa starali do
         nás. Tá, — ukázal rukou na Zuzku, — chcela mať muža, a vy chceli ste mať sluhu. A ja,
         nešťastník, dal som sa nahovoriť! — kričal Boľo červený od hnevu a od nápoja.
    </tei:p>
    <tei:p>
     — Čo to hovoríš Boľo? — vykríkla Zuzka a slzy ju zaliali.
    </tei:p>
    <tei:p>
     — Kto chodil za tebou? — kričí starý. — Ako sa opovážiš v mojom dome to povedať, ty
         niktoš!
    </tei:p>
    <tei:p>
     — Ja som nie niktoš a keď som niktoš, prečo ste ma brali?
    </tei:p>
    <tei:p>
     — Neodvrkuj, Boľo, a ty, starý, nevaď sa; čo sa stalo, stalo sa, a nech je už pokoj
         svätý! — zamiešala sa mať.
    </tei:p>
    <tei:p>
     — Akoby som sa nie, keď taký niktoš, čo môže byť rád, že sa k nám dostal… a tu ti bude
         ešte on odvrkovať. A ešte aký ti je pán! Ide do krčmy, dá si cigánom vyhúdať. Nazdáš sa,
         synku, že s mojím majetkom budeš len tak frčky metať? Mýliš sa, synku, veľmi, keď vieme,
         aký si vtáčik… to ti hovorím.
    </tei:p>
    <tei:p>
     — Ja, s vaším majetkom frčky? Hahaha! S akým majetkom? Sluhom som vám bol, ničím iným, i
         to zadarmo.
    </tei:p>
    <tei:p>
     Starý skočil, akoby ho had uštipol. Triasol sa na celom tele. Vytiahol kľúč, otvoril
         kasňu, vyňal závitok bankoviek a hodil Boľovi.
    </tei:p>
    <tei:p>
     — Na, tu máš, aby si nepovedal, že si darmo robil u mňa. A teraz sa mi prac, ale už! — A
         ukázal rukou na dvere!
    </tei:p>
    <tei:p>
     — Otec! Muž môj!
    </tei:p>
    <tei:p>
     — Ticho, ani slova! Keď sa mu nepáči, nech ide. Toho sa nedožije, aby som sa mu ja
         prosil.
    </tei:p>
    <tei:p>
     — Ani sa nemusíte a vyháňať vám ma netreba. Podržte si peniaze. Nechcem z nich ani
         grajciara. Zbohom!
    </tei:p>
    <tei:p>
     Zuzka urobila posunok, akoby bola chcela ísť za ním. Boľo bol už preč.
    </tei:p>
    <tei:p>
     *
    </tei:p>
    <tei:p>
     Na druhý deň ráno bolo pri jatke živšie ako obyčajne. Pri kláte stála hostinská a niečo
         veľmi vážne musela rozprávať, lebo ženičky okolo nej stáli pri otvore stúlené, počúvajúc
         pani Slaničkovú, manželku árendátora familiárneho hostinca. Bola chudá, nízka osôbka,
         jemného držania, lebo ona bola na ercíhungu za jeden rok v Spiši a k tomu za onoho času pán
         ablegát, keď ešte bol mladým človekom, tancoval s ňou raz čardáš. Všetko toto dostačovalo k
         tomu, aby istú duševnú vyvýšenosť cítila nad inými. Jej jemnosť, pravda, tiež mala svoje
         hranice, lebo keď bolo treba, jej hlások bolo počuť až naprostred dediny a páni bratia viac
         sa báli pani hostinskej ako jej muža. I hovorilo sa, že pán manžel je pod akurátnou
         papučou. Stáva sa, pravda, že i najmizernejší tvor niekedy chce sa zbaviť jarma; preto
         nemôžeme ani pánu Slaničkovi mať za zlé, že chcel kedy-tedy (najmä keď bol trochu
         „obťažený“) strhnúť putá a dupnúť tak ozaj po chlapsky, že „ja som pánom v dome!“ Ale to
         bolo málo hodno, lebo pani manželka, vedela ešte inak dupnúť, pričom jej množstvo kľúčov,
         pripätých na drieku, zaštrkalo práve tak ako retiazka. Môžbyť, že ho to ešte väčšmi
         rozľútilo, takže bývalo v taký čas, dostalo sa jej i zopár nie práve najjemnejších
         pohladkaní. Pani manželka niekedy veru do týždňa nosila zrejmý znak manželskej lásky.
         Pravda, pán manžel to zakaždým horko obanoval. Ona po takom nenežnom výstupe trestávala ho
         mlčanlivosťou dvoj — i trojtýždňovou. A za ten čas on utratil na váhe dve kilá, lebo jedlo
         bývalo prismudnuté, zas nedovarené, chlieb zákalistý, kapusta neomastená. Všetko svedčilo,
         že veru „dom rozdvojený padá“. Tak čo bolo inšie urobiť, ako dať sa na pokánie a niesť
         jarmo i naďalej s pokorou.
    </tei:p>
    <tei:p>
     — Veru, pani Vážska (nezeman zemana vždy oslovil rodinným menom), to je už tak. Štefan
         Struhár vezme si Aničku a osadí sa v našej dedine.
    </tei:p>
    <tei:p>
     — Nuž a či by mu nebolo lepšie, keby ostal v meste? Tam viac pánov, úradníkov, viac
         roboty, — hovorila jedna.
    </tei:p>
    <tei:p>
     — Ja som tiež tak myslela. Včera, keď bol tu o ohlášky, bola som večerom na stanici.
         Dcéru som si vyprevadila, šla k sestre. Nuž ta prišiel i s Aničkou a matkou, vyprevádzali
         ho. Dali sme sa do reči s Ondráškou, a medzi rečou som sa ho opýtala, s kým mám šťastie. On
         mi pekne odpovedal, kto je. Ja si veru ľudí dobre viem obzrieť, a hneď si pomyslím svoje.
         Ale tento je veľmi poriadny, solídny mladý človek. Maniery má mestské, vzdelané. Môžem
         povedať, Anička sa dobre modlila. Tak medzi rečou som sa ho spýtala, či by reku nebolo
         lepšie, keby sa bol v meste osadil. Tam býva predsa veľa úradníkov, pánov, viac roboty by
         mal. On mi na to, že je pravda, tak by malo byť; ale keď teraz páni vraj len fabričnú
         robotu chcú. To je teraz taká móda. Nebol by ani na dačo súci kupecký pomocník, ktorý by
         nenosil viedenské alebo karlsbádske topánky. A len nedávno osadil sa dákysi Rosenstock a
         otvoril sklep na obuv. Dáva odpoly zadarmo fabričnú robotu, preto takýto človek že nemôže
         vyžiť. On vraj skúsi tu. Anička má domček, nebude mu treba platiť drahý byt. Život na
         dedine že je tiež lacnejší. Keď sa obznámi, úfa sa, že bude môcť robiť i na okolité dediny.
    </tei:p>
    <tei:p>
     — Ale čo sa to len s tým Boľom stalo? — spytuje sa jedna zo žien. Vedela, pravda, už
         všeličo, ale chcela počuť i druhé. — Ja som počula, že sa dákosi premenil.
    </tei:p>
    <tei:p>
     — Pravdaže. Hja, nebude zo psa slanina, — vraví druhá, ktorá dakedy tiež držala svoju
         dcéru potajme za Boľa. — Vedela som ja to dobre, že tak bude. Ja neviem, čo ľudia len na
         ňom mali. Ale si len dali s ním Gašparovci.
    </tei:p>
    <tei:p>
     — Božia spravodlivosť, ako vravím, božia spravodlivosť! — vzdychá tretia. — To je zato,
         že opustil Aničku… Ešte i Kohútku len-len že nezabil. I sekeru hodil za ňou. A ak ju trafí,
         už by bola božia. Vraj len na piaď jej letela od hlavy, tam sa zabodla na vrátnom stĺpe.
    </tei:p>
    <tei:p>
     — Ja len toľko hovorím, — prevzala reč Slaničková, — ale nechcela by som, aby to išlo
         ďalej, lebo mne sú všetci rovnako dobrí, že veru to nebude mať dobrý koniec. Lebo ten Boľo
         sa mi vonkoncom nepáči. Celú noc bol u nás. Raz bol veselý, len tak hrmelo, druhý raz
         vzdychal, ba keď sa už podnapil, Kudrovi hodil sa okolo krku a plakal. Bohvie, čo sa mu
         stalo. Tak okolo polnoci i mať bola poňho. Ale či šiel s ňou? Len tak odvrkol, že kto ju
         poslal, že je on už nie chlapec, že prečo by si nevypil! Nebude vraj za mňa nik platiť, ani
         tesť, tak povedal. Zuzka stála vraj pod oblokom na ulici.
    </tei:p>
    <tei:p>
     — Hja, vyšlo šidlo z vreca! — zase jedna zo žien, ale zasekla sa, lebo videla prichádzať
         Zuzkinu svokru, Martinovu mať. Zažmurkla a zakašlala.
    </tei:p>
    <tei:p>
     — Prišla som si kúpiť pol kila mäsa, — začala mať nebohého Martina, keď sa pozdravila. —
         Už neviem, čo mám variť. Tak reku, kúsok toho mäsa postavím a k tomu pár zemiačikov
         nastrúham, nuž bude… O čomže bola reč? Len nie o tom mojom slávnom zaťovi? — a pozrela na
         ženy. — Hja, ja som to dobre vedela už vopred, že to dobrý koniec nevezme. Chudák Martin! —
         a smrkla, oči i nos utierajúc. — Teraz vedia, kto bol. Prstom by ho zo zeme vyhrabali!
         Nazdali sa, že keď si vezmú chudobného, bude im ruky bozkávať, a tu hľa, čo nevykoná. I
         starému nadal a nechal ich tam všetkých, šiel k materi.
    </tei:p>
    <tei:p>
     — Čo nepovieš? — zhíkne jedna zadivene. — Nuž ale naozaj?
    </tei:p>
    <tei:p>
     *
    </tei:p>
    <tei:p>
     Starý Tomáš podvečer sedel v izbe ma lavici a vnúčatá boli okolo neho a prosili ho, aby
         rozprával nejakú rozprávku.
    </tei:p>
    <tei:p>
     — Ale dajte mi už pokoj! — a nachmúril si tvár, akoby sa mrzel, ale pritom bokom
         žartovne pozrel na deti.
    </tei:p>
    <tei:p>
     — Len nám rozprávajte, starý otec! Hľa, aký ste vy, onehda ste nám sľúbili, že nám
         budete, a teraz zase nechcete.
    </tei:p>
    <tei:p>
     — No keď je už tak, nuž počúvajte. Ale si musím najprv fajku zapáliť.
    </tei:p>
    <tei:p>
     Vytiahol mechúr. Žltým šparákom očistil si náležite fajku. Potom do ľavej dlane nabral z
         mechúra dohánu, priložil ústie fajky k nemu a ukazovákom pravej ruky napchával do nej.
         Potom potriasol a zakrútil mechúr a pichol do vrecka. Vytiahol z prusliaka plechovú
         švíbalníčku a zapálil si. Širokým nechtom palca pritláčal si horiaci dohán. Tak začal si
         bezstarostne bafkať.
    </tei:p>
    <tei:p>
     Deti báli netrpezlivé, začali sa hniezdiť, ukazovať nespokojnosť.
    </tei:p>
    <tei:p>
     — Čože chcete? — spytuje sa ich, akoby nevedel o ničom.
    </tei:p>
    <tei:p>
     — Nuž a či ste zabudli, starý otec? Veď ste nám sľúbili, že nám budete rozprávať.
    </tei:p>
    <tei:p>
     — No dobre, teda počúvajte.
    </tei:p>
    <tei:p>
     Deti začúchli, muchu by bolo počuť, tak ostalo ticho.
    </tei:p>
    <tei:p>
     Starý pozrel po všetkých dookola, jemný úsmev mu preletel okolo úst, a začal:
    </tei:p>
    <tei:p>
     — Kde bolo, tam bolo, za drevenou skalou a za skleným vrchom, býval vám tam jeden bohatý
         mäsiar. Tento mäsiar mal veľa oviec a tento ovce vám on chcel cez jednu úzku lavicu…
    </tei:p>
    <tei:p>
     — Ach neprekabátite nás. Tej nechceme; to je nie rozprávka. Len nám vy rozprávajte niečo
         pekného.
    </tei:p>
    <tei:p>
     Starý videl, že sa už nevymoce, a preto začal: — No, počúvajte, deti moje, budem vám
         rozprávať nie poviedku, ale ozajstný príbeh.
    </tei:p>
    <tei:p>
     — Keď som bol malý chlapec, to už dávno, veľmi dávno bolo, vtedy chodievali po horách,
         po salašoch hôrni chlapci, zbojníci. Na moje vlastné oči som videl, keď jedného na Hradišti
         stínali.
    </tei:p>
    <tei:p>
     Zostrašené deti dovedna sa stúlili a dychtivo pozerali na starého.
    </tei:p>
    <tei:p>
     — Ako šestnásťročného šuhaja poslal ma otec so soľou ovciam na hoľu, ktorá hraničila s
         Hronom, a mal som doniesť v cedile hrudu syra, ktorá sa nám mala dostať. Idem vám ja, idem
         hore dolinou, vtedy ešte všade sa hory černeli a zveriny bolo dosť, takže hockedy
         zachrapšťalo raždie. Ja som sa vždy strhol a obrátil, či to už nevyskočí dáky chlap v
         zelenej košeli, s pištoľami za opaskom a s valaškou v ruke, lebo vtedy na Hrone a v Gemeri
         šarapatil chýrny zbojník; volal sa Vdovčík.
    </tei:p>
    <tei:p>
     Konečne som sa dostal do koliby. Bača ma prijal vďačne. Podal mi za črpák žinčice, syra
         tiež dal ani ovčí pysk. Ujedám si ja tam a upíjam a bača si pripeká z dohánu, čo mu otec
         poslal na zavďačenie — pravda, nie z trafiky, ešte vtedy nebolo financov — keď tu bolo
         počuť tri razy zahvizdnúť.
    </tei:p>
    <tei:p>
     — Bohuprisahám, zle je! — hovorí bača. — To idú zbojníci, tí tak hvízdajú.
    </tei:p>
    <tei:p>
     Ako som to počul, už som bol pod lavicou. Onedlho prídu štyria. Klobúky mali široké, na
         nich plno gombíkov a mušlí. Valašky im boli ani zo striebra vyleštené, poriská mosadzným
         drôtom vybíjané, kapsy tiež samé mosadzné pliešky a gombíky. Za červeným opaskom černelo sa
         pár hlavní pištolí.
    </tei:p>
    <tei:p>
     — Daj boh šťastia, bača!
    </tei:p>
    <tei:p>
     — Daj boh i vám! — odpovie bača.
    </tei:p>
    <tei:p>
     — Čo nového u vás?
    </tei:p>
    <tei:p>
     — Nič takého sme nepočuli.
    </tei:p>
    <tei:p>
     — Máš trocha kyslej?
    </tei:p>
    <tei:p>
     — Akože by som nemal. — A už bral črpáky a načieral z neďalekého súdka, podávajúc im.
    </tei:p>
    <tei:p>
     — No, bača, dnes budeme u teba na hostine. Zarežeš nám jednu tučnú jalovku na večeru. A
         či takto nemáš nejakej trcuľky, aby sme si vypili?
    </tei:p>
    <tei:p>
     — Voľačo ešte len jesto, — odvetí bača.
    </tei:p>
    <tei:p>
     — Hop, tisíc hrmených! Koho to máš pod tou lavicou? — povie jeden nízky územčistý chlap.
         — Poď von, lebo ťa hneď valaškou pošteklím!
    </tei:p>
    <tei:p>
     Vytiahol som sa. Môžete vedieť, že mi nebolo najľahšie okolo srdca. Zbojníci si ma
         obzreli.
    </tei:p>
    <tei:p>
     — To je z Vážskej, jeho otec tu má pár oviec; doniesol soli pre ne a prišiel si po syr,
         — vraví bača.
    </tei:p>
    <tei:p>
     — Tak? Je on teda zemiansky synak?
    </tei:p>
    <tei:p>
     — Sme chudobní a zaoberáme sa gazdovstvom.
    </tei:p>
    <tei:p>
     — No, neboj sa nič, — a pritom ma buchol po chrbte, len tak zduňalo a mal som nosom
         zaryť do zeme. — Dnes ty počastuješ Vdovčíka… Bača, z urodzeného pánových jaloviek jednu. A
         ty, neboj sa nič, nebudeš o hlade.
    </tei:p>
    <tei:p>
     Bača voľky-nevoľky — pravda neviem, psia mu mať, či i do jedného mecha nedul s nimi —
         zarezal z našich jaloviek najtučnejšiu. Pekne-krásne ju i uvaril a ja musel som s nimi
         večerať.
    </tei:p>
    <tei:p>
     Ešte ani dobre nedopovedal, keď tu dopálila Miklúška: — Jaj, strýčko Tomáš, zle je,
         prosím vás, k nám!
    </tei:p>
    <tei:p>
     — Čože sa stalo? Deti, choďte sa baviť von.
    </tei:p>
    <tei:p>
     Deti voľky-nevoľky šli. — A teraz rozprávaj!
    </tei:p>
    <tei:p>
     — Ach, keby som vás len bola počúvala, bolo by dobre bývalo; ale nazdala som sa, že
         bohvie ako dobre spravím, a tuhľa, Boľo je u mňa.
    </tei:p>
    <tei:p>
     — Čože? Teda je už nie u Gašparov?
    </tei:p>
    <tei:p>
     — Veru nie. Dnes ráno len keď sa mi so všetkým činom dostaví. Mala som z nôh spadnúť.
    </tei:p>
    <tei:p>
     — Nuž a prečo?
    </tei:p>
    <tei:p>
     — A bohvie. Všetko bolo dobre, len keď sa Anička vydáva, tak už neviem, či mu je
         porobenô a či čo; zase tá stará láska skočila doňho.
    </tei:p>
    <tei:p>
     — Hľa, vidíš, dievka moja, či som vám nevravel? Ale vy na to, že čo by, starý… Skúseného
         nepočúvate, ale idete voslep. Čože ti ja teraz môžem? Už je pozde.
    </tei:p>
    <tei:p>
     — Ach, už len poďte, prosím vás, a poraďte.
    </tei:p>
    <tei:p>
     — A čože chce Boľo?
    </tei:p>
    <tei:p>
     — Chce ísť na pltnicu. Že on vraj na svetský posmech nebude u mňa zaháľať, že chce
         Gašparovi ukázať, že je on nie niktoš, že si on vie zaslúžiť groša.
    </tei:p>
    <tei:p>
     — Nuž pošli ho.
    </tei:p>
    <tei:p>
     — Veď… ale či by sa nemohlo tak spraviť nejako, aby zase bolo, ako bolo, aby sa vrátil
         ku žene. Poraďte, prosím vás, ak máte len trocha milosrdenstva nado mnou.
    </tei:p>
    <tei:p>
     — Pošli ho, nech i to skúsi. Veď on ochladne, neboj sa nič. A starý, ten tiež časom
         odmäkne. Príde mu všeličo na um, že bol dobrý, že pre jeden priestupok ho bolo škoda
         odpudiť. Robota mu nepôjde, ako by chcel, ženy mu tiež nedajú pokoja. Teraz nech ide v mene
         božom, nech skúsi. Darmo by si teraz človek prsty medzi nich pchal.
    </tei:p>
    <tei:p>
     Miklúška sa poďakovala a odobrala, pravda, nie uspokojená, lebo strýčko jej po vôli
         neurobil a ona sama sa ani neopovážila do Gašparov.
    </tei:p>
    <tei:p>
     Boľo šiel na pltnicu v hrubých bielych súkenných nohaviciach a v halene. Sekeru a dosku
         z vesla mal pod pazuchou, húžvu prehodenú cez plece. Ľudia za ním zvedavo pozerali a
         šepkali si. Vyšiel z dediny a blížil sa ku studničke, skade dedinci naberali vodu. I zazrel
         tam zohnutú ženskú načierať vody do krčiažka. „Eh, idem si pýtať trochu vody,“ pomyslel si,
         „i tak som smädný a takej vody sa hocikde nenapijem.“
    </tei:p>
    <tei:p>
     Odbočil od cesty a blížil sa ku studničke. Zohnutá postava sa vzpriamila a obrátila sa —
         a tu len pár krokov vzdialená Anička stála pred ním. On ju hneď poznal. Zarazil sa. Chcel
         sa vrátiť, ale pýcha mu nedovolila, aby pred ňou utekal a tak len pokročil vopred.
    </tei:p>
    <tei:p>
     Anička ho v prvom okamihu nepoznala, tak bol premenený, a k tomu veci, ktorými bol
         zaopatrený, ani najmenej neukazovali na Boľa; až keď už bol celkom blízko, poznala ho.
         Zbledla. Neočakávala, že sa s ním stretne. V prekvapení sa zohla po krčah a chcela odísť.
    </tei:p>
    <tei:p>
     — Dobré ráno, Anička, — prihovoril sa Boľo a pozrel na ňu.
    </tei:p>
    <tei:p>
     Anička stála pred ním v celej vyvinutej kráse. Tá štíhla postava, tvár, všetko bolo to
         isté, čo predtým, a predsa nie. Boľo, ktorý si prv dodával smelosti, stál pred ňou ako pred
         nejakou vznešenou osobou.
    </tei:p>
    <tei:p>
     Ona pozrela naň a až ľúto jej prišlo, keď videla, aký je zúbožený, premenený. Bystrosť
         premenila sa najmä v tomto vystrojení na neforemnosť. Tvár, predtým taká čerstvá, bola mu
         schudnutá, áno, i vrásky začali sa mu ukazovať na tvári. Fúziky, niekedy pestované, teraz v
         neporiadku viseli mu do úst.
    </tei:p>
    <tei:p>
     — Smädný som, nedala by si mi trochu vody, Anička? — oslovil ju po zvyčajnom poklonení.
    </tei:p>
    <tei:p>
     — Prečo nie? Tu máš, — a podala mu krčah.
    </tei:p>
    <tei:p>
     Bolo vzal ho z jej ruky, priložil k ústam a dlho ho držal pri nich. Zdalo sa, že chce
         všetko vypiť; konečne zložil.
    </tei:p>
    <tei:p>
     — A ty si už prišla? — spýtal sa len tak; len hlas mu trochu suchý bol.
    </tei:p>
    <tei:p>
     — Prišla, — odpovedala ona. — A ty kde ideš?
    </tei:p>
    <tei:p>
     — Idem na pltnicu. Teraz budú spúšťať plte, tak i ja idem. — Hovoril, akoby to bola jeho
         každodenná robota.
    </tei:p>
    <tei:p>
     — Ako?… Od Gašparov len nechodia na pltnicu? — spytuje sa zadivene Anička, a akoby bola
         pocítila nepokoj.
    </tei:p>
    <tei:p>
     — Od Gašparov nie, ale od Miklúšov áno.
    </tei:p>
    <tei:p>
     — Ja ťa nerozumiem, — vravela, ale tvár jej prezradzovala, že veru niečo šípi.
    </tei:p>
    <tei:p>
     — Veď ty ľahko porozumieš, keď ti poviem, že ja som už nie u Gašparov.
    </tei:p>
    <tei:p>
     — A kde?
    </tei:p>
    <tei:p>
     — Pri materi.
    </tei:p>
    <tei:p>
     — A žena?
    </tei:p>
    <tei:p>
     — Tá je doma.
    </tei:p>
    <tei:p>
     — Tá-ák? A prečo? — spytuje sa v rozpakoch Anička a pritom cíti úzkosť, ba bázeň.
    </tei:p>
    <tei:p>
     — Len tak, — odvetí Boľo. — A ty, počujem, že sa vydávaš. Je to pravda? — Hlas sa mu
         trocha triasol. Oči uprel na ňu.
    </tei:p>
    <tei:p>
     — Pravda.
    </tei:p>
    <tei:p>
     — Si šťastná? — Tvár mal červenú od napnutia a oči mu boli navlhlé.
    </tei:p>
    <tei:p>
     — Som, — odpovedala tichým hlasom. — Ale čo sa ma to spytuješ, veď…
    </tei:p>
    <tei:p>
     — Len tak, — skočil jej Boľo do reči.
    </tei:p>
    <tei:p>
     Anička vzala krčah a pustila sa k dedine. Šla popri ňom. Striasol sa; len-len že sa
         zdržal objatia. Len raz ju objať, poľúbiť, len raz… tak sa mu žiadalo.
    </tei:p>
    <tei:p>
     Anička, akoby bola zbadala, pozrela naň vážne. — Zbohom! — povedala ticho a prešla popri
         ňom.
    </tei:p>
    <tei:p>
     Boľo bol ako prikovaný, neodvážil sa k nej priblížiť. Už bola pár krokov vzdialená, keď
         ju oslovil: — Anička!
    </tei:p>
    <tei:p>
     — Čo chceš Boľo?
    </tei:p>
    <tei:p>
     — Zbohom! Buď šťastná!
    </tei:p>
    <tei:p>
     — Ďakujem, a ty, Boľo, — a hlas znel jej tak milo, tak vlnisto, ako ešte vtedy, keď k
         nej chodieval, — i ty buď šťastný a vráť sa k svojej žene. Je dobrá a zaslúži, aby si ju
         miloval; i matka sa ti usužuje.
    </tei:p>
    <tei:p>
     — Nikdy, Anička, nikdy! Hej, zle oni so mnou porobili. Zbohom!
    </tei:p>
    <tei:p>
     Boľo sa od nej odvrátil a rýchlym krokom kráčal napred, ale hlavu mal sklonenú.
    </tei:p>
    <tei:p>
     *
    </tei:p>
    <tei:p>
     Čože je pltníčiť na celej plti! To je len radosť. Sú dvaja na nej. Plť je ako dlažka,
         voda cez ňu neprebije, máš si i kde hlavu skloniť. A potom jeden napredku, druhý na zadnej
         časti plti kermenuje. Len tak, kedy-tedy pohne veslom na širokej rieke, ako rybka chvostom,
         keď odpočíva na tichej vode ohrievanej slncom. Je pravda, že i tam treba opatrnosti, ba sa
         i kečka parí pri zákrutách alebo úžinách, ako je Besná. Veru, vtedy klobúk dolu, i prežehná
         sa pltník i pomodlí sa, len aby prešiel cez takéto nebezpečné miesto bez nehody; ale potom
         zase si letí vystretý a kúri si bezstarostne svoju zapekačku.
    </tei:p>
    <tei:p>
     Ale nech sa páči pol plte zháňať, po hôrnych úzkych, plytkých a k tomu hadivých a
         dravých riekach. To je už voľačo. Zbije si na tenšom konci prevŕtané brvná medzi dve
         hriadky drevenými klincami. Prostredný nechá hore trčať, na ten položí veslo. Hrubšie konce
         voľne sa hompáľajú, len dve krajné spojí dovedna drevenou húžvou, aby sa nerozchádzali, a
         už je plť hotová. Takúto kermeniť, spúšťať, to je voľačo!
    </tei:p>
    <tei:p>
     Pltník stojí rozkročený na dvoch brvnách, pomedzi ktoré voľne tečie voda, a nejedna
         vlnka preleje sa mu cez krpce. Musí pozorovať, aby šiel po hlbine, aby sa neudrel o breh, o
         melčinu, aby sa v zákrutách obrátil. To všetko potrebuje zručnosti a sily. Veru nejedna
         krupaj potu vystúpi pri takejto ceste, kým doplaví si plť na miesto. Ak pochybil, že
         nevyhol načas, už mu predok vyskočí na melčinu, alebo udrie o breh a zadnú časť berie voda
         napred. Môžeš už potom robiť, už si len hračkou vody, ktorá ti plť alebo dodrúzga, alebo
         zanesie na melčinu, kde musíš skočiť i po pás do vody, studenej ani ľad, a dvíhať plť kolom
         niekedy hodinu i viac, kým sa ti podarí ďalej pošinúť na hlbšiu vodu.
    </tei:p>
    <tei:p>
     Boľo takto pltníčil. Jeho kamaráti, keď prišiel, s radosťou ho prijali, ba, na počesť
         Gašparovie zaťovi, dvanástku mu dali plaviť (dvanásť siah dlhú). Boľo statne pracoval. Keď
         stál na plti, zase bol ten starý Boľo. Oči sa mu zaleskli, tvár zarumenila. Keď tak
         rozkročený stál a bystro pozeral na hladinu rieky, mal v sebe niečo junáckeho. A keď mu
         prišlo veslom narábať, aby bez úrazu preletel cez zákruty, vtedy očervenala mu tvár, žily
         mu nabehli, svaly sa napli a na drevenom kline napchnuté veslo bôľne zvržďalo.
    </tei:p>
    <tei:p>
     Za ním asi na sto siah letel Kudro, za ním druhý, tretí. Kmitali sa pomedzi kvitnúcu
         vrbinu, ktorou bola lemovaná rieka. Všetko išlo dobre, len keď prichádzal k mostu, ktorý
         tvoril dosť ostrý uhol so smerom doteraz tečúcej rieky, popod ktorého piliere bolo veľmi
         ťažko utrafiť, lebo do rieky práve pred ním vlievala sa Bystrá — tu bohvie ako, ako nie,
         najskôr silne udrel veslom o skalu, doska pribitá na konci vesla sa odlomila a namiesto
         vesla ostal mu v ruke len drúk. Mohol už potom kermeniť, koľko chcel, ostal bezvládny
         oproti toku rieky. Predok plte udrel sa o pilier a zastavil sa, zadok sa obrátil vpred — a
         už bola cesta zahataná. Za ním letiaci Kudro nestačil si pribiť niekde k brehu plť, buchol
         sa o Boľovu a už boli obe plte na jednej hŕbe. Druhí zbadali po daných im znakoch skôr,
         pristavili, ktorí kde mohli.
    </tei:p>
    <tei:p>
     Teraz nastala robota. Voľky-nevoľky skočili do vody, studenej ani ľad, bo veď tiekla z
         hôľ, na ktorých sa teraz topil sneh. Po pás, ba i po prsia museli sa zamočiť a tak dvíhať,
         tískať plť, kým zase mohli napred. Konečne sa podarilo. Boľo vyškriabal sa ani myš mokrý,
         aby sa plavil ďalej, za ním Kudro a tak ďalej ako nasledovali.
    </tei:p>
    <tei:p>
     Ostrý vietor dul. Boľo sa triasol ani osika, áno, i zima ho vysekala, ale predsa zohnal
         plť na miesto. Potom tak, ako bol, vrátil sa domov pešo i s druhými.
    </tei:p>
    <tei:p>
     Matka, keď ho videla takého preziabnutého naľakala sa: no skoro nazháňala suchých šiat.
         Len čo sa preobliekol a niečo zjedol, cítil ustatosť a zimu. Začalo sa mu zívať, vyťahovalo
         ho; všetko ho bolelo. Ľahol si. V tú noc ešte upadol do veľkej horúčky.
    </tei:p>
    <tei:p>
     *
    </tei:p>
    <tei:p>
     Zuzka po Boľovom odchode bola veľmi zronená. Cítila sa hriešnou, veľmi hriešnou, že sa
         dala zviesť náruživosti i nahováraniu Kohútkinmu a pomáhala prekaziť Boľov pomer s Aničkou.
         Ona opravdivo a vrúcne milovala Boľa, preto tým väčší žiaľ rozrýval jej srdce. Sedela
         obyčajne doma, nevychodiac ani na ulicu. Mrzelo ju ukázať sa na oči ľuďom. Počula, že je
         Boľo chorý, veľmi chorý. Tak by ho bola rada vidieť, opatriť — neodvážila sa… „Ak ma nebude
         chcieť, ak ma vyženie!“
    </tei:p>
    <tei:p>
     Raz, ako tak sedela a rozmýšľala, prešiel ju podivný pocit, ako keď sa začína nový,
         tajomný život. — Božemôj, je to možné? — Ruky zložila a ďakovala bohu. Boľo bol jej, mala
         právo opatrovať ho, pri ňom stáť. Už viac sa nebála, že ju odpudí.
    </tei:p>
    <tei:p>
     Ešte v ten istý večer povedala svojim rodičom, že ide si muža opatriť, lebo že nemá
         dostatočnej opatery.
    </tei:p>
    <tei:p>
     — Čo pôjdeš? — dudral starý. — Ty sa mu ešte budeš natískať? Ani na krok!
    </tei:p>
    <tei:p>
     — Ja som mu prisahala vernosť v dobrom i v zlom, som jeho ženou. Tam je moje miesto, —
         odpovedala Zuzka rozhodne.
    </tei:p>
    <tei:p>
     Starý Gašpar pozrel na ňu zadivene. Nebol navyknutý na taký odpor.
    </tei:p>
    <tei:p>
     — Máš pravdu, dievka moja, — hovorí jej mať, — choď! Ako boh dá! Ty povinnosť svoju
         vykonáš a aspoň ťa ľudia v reč nevezmú, že si si muža nedoopatrovala, ak by ho pán boh
         povolal. A ty nebuď už taký krutý, — obrátila sa k mužovi. — Vidíš, že tvojou prílišnou
         prísnosťou sa len zle narobí.
    </tei:p>
    <tei:p>
     Starý niečo zašomral a odišiel.
    </tei:p>
    <tei:p>
     Zuzka ešte v ten večer sa presťahovala do Miklúšov.
    </tei:p>
    <tei:p>
     *
    </tei:p>
    <tei:p>
     Boľo ležal na posteli bez seba. Červené fľaky na tvári prezrádzali, že je vo veľkej
         horúčke. Ťažko dýchal, často sa strhával a nesúvisle hovoril.
    </tei:p>
    <tei:p>
     Matka sedela mu skonča nôh; vychudnutá, bledá ani smrť. Oči mala hlboko vpadnuté od
         mnohého bdenia a plaču. Pri nej boli tri ženičky z rodiny, ktoré prišli vidieť chorého.
         Hútajú, radia. Miklúška len počúva, počúva. Vše prikývne. — Veď som už i to i onô
         probovala, čo ľudia poradili, a všetko nič neosoží.
    </tei:p>
    <tei:p>
     — Veru musíš byť pripravená i na najhoršie. Veľmi ľahko ti aj umrie. Pravda, nohy mu
         ešte nepuchnú, ale oči sú mu veľmi vpadnuté a ako zo skla. Nechty sa mi tiež dákosi
         nepáčia, ako čo by trocha osvetlievali.
    </tei:p>
    <tei:p>
     — Poruč sa pánu bohu a priprav sa. Či máš, čo ti načim do truhly? Aby si potom nemala
         starosti.
    </tei:p>
    <tei:p>
     Chuderka Miklúška. Každé slovo jej rezalo srdce ako britva. Plakať už neplakala, ale z
         jej utrápenej tvári zračil sa zožierajúci bôľ.
    </tei:p>
    <tei:p>
     — Čo som to vykonala? Čo som to vykonala! Ja hriešna stvora! — vzdychala a kryla si tvár
         do dlaní.
    </tei:p>
    <tei:p>
     — Už ako je, tak je, ale predsa je to len nie pekne, že ho žena nepríde navštíviť. Tam
         už nieto ani srdca, ani svedomia.
    </tei:p>
    <tei:p>
     — Môžbyť, je rada, že sa ho strasie. Veď si ona zase niekoho nájde. Čože, bohatá je,
         zase sa niekto ulakomí.
    </tei:p>
    <tei:p>
     Vrzgli dvere. Ako tôňa, bez hluku a kriku, prišla Zuzka.
    </tei:p>
    <tei:p>
     Všetky sa začudovali nad je príchodom. Ona, akoby nič, zložila si veľký ručník.
         Pozdravila prítomné.
    </tei:p>
    <tei:p>
     — Mama, prišla som si muža opatrovať, — a pristúpila k posteli. Keď videla ho takého
         bezvládneho, vyhŕkli jej slzy. Rýchlo si ich utrela. Vankúše napravila. Rukou pohladkala mu
         tvár. Potom posadila sa na stoličku ku hlave.
    </tei:p>
    <tei:p>
     Ženičky sa potratili.
    </tei:p>
    <tei:p>
     — Teraz si vy ľahnite a oddýchnite; veď ste len ako tôňa. Ja budem pri ňom bdieť a
         opatrovať ho. Pán boh dá, že sa uzdraví.
    </tei:p>
    <tei:p>
     Miklúška sa veľmi zaradovala, keď videla Zuzku. „Ako ho rada má,“ myslela si. „Nechal ju
         a ona prišla k nemu.“ Cítila poľahobu, keď videla, že jesto ešte i druhá bytosť okrem nej,
         ktorá spolucíti s ňou a trasie sa o jeho život ako ona. Začala dúfať. Poslúchla Zuzku ako
         malé dieťa.
    </tei:p>
    <tei:p>
     Zuzka sedela celú noc pri chorom. Uprene pozerala naň. Počula jeho stony, nesúvislé
         slová, ktorým len ona zdala sa rozumieť a ktoré jej taký zármutok robili. Dlhá, ťažká
         smutná noc to bola. Strachovala sa o jeho život, i nádej prechovávala. A nádej neutúchala,
         dodávala jej sily. Prečo práve teraz by mal umrieť? Teraz, keď ona sladkú nádej prechováva,
         keď už na jazyku má tajnosť, ktorou by chcela obživiť drahého muža a pripútať ho k sebe, k
         životu novému, blaženému…
    </tei:p>
    <tei:p>
     Ráno dala zavolať doktora.
    </tei:p>
    <tei:p>
     Ešte mnoho dní a nocí bolo jej treba prebdieť, pretŕpnuť, keď život bojoval so smrťou a
         len na vlase visel. No ona vydržala.
    </tei:p>
    <tei:p>
     Jedno popoludnie otvoril oči. Pozrel dookola, zadivene. Uprel zrak na matku, potom na
         Zuzku.
    </tei:p>
    <tei:p>
     Stŕpala, aký dojem naň urobí. Bolo ticho. Srdce jej tĺklo tuho, že sa nazdala, že ho
         počuje. Zažmúrila oči. Vystrel ruku, akoby jej ruku hľadal. Chytila mu ju. A dávno tlmený
         žiaľ vybuchol v hojný prúd sĺz.
    </tei:p>
    <tei:p>
     — Neplač, — vravel jej tichým, mdlým hlasom.
    </tei:p>
    <tei:p>
     Zdržala sa. Mať pristúpila k posteli a spytuje sa ho chvejúcim hlasom: — Syn môj drahý,
         poznáš ma?
    </tei:p>
    <tei:p>
     Pokýval hlavou.
    </tei:p>
    <tei:p>
     Od tých čias Boľo zo dňa na deň sa lepšie cítil. Bol von z nebezpečenstva.
    </tei:p>
    <tei:p>
     *
    </tei:p>
    <tei:p>
     O pár dní pozdejšie Boľo sedel na posteli, obložený vankúšmi Zuzka sedela pri ňom. Niečo
         mu rozprávala. Vtom bolo počuť zvuky diaľnej muziky. Zuzka sa trhla, bála sa, aký dojem
         urobí na Boľa. Počúval, nepovedal ani slova, len zrak uprel do okna. Nastala trápna
         neistota.
    </tei:p>
    <tei:p>
     — Kde to hudú?
    </tei:p>
    <tei:p>
     — Ale, nuž, bezpochyby v hostinci. Môžbyť, tak sa niekto zabáva, — skočila matka do
         reči.
    </tei:p>
    <tei:p>
     Boľo sa usmial. — Čo ma klamete? Prečo mi nepoviete pravdu? Veď ja viem, že to na
         Aničkinej svadbe, — a pozrel tichým, milým pohľadom na Zuzku.
    </tei:p>
    <tei:p>
     Zuzka sa tiež usmiala a slzy radosti sperlili sa jej v očiach. Nahla sa k nemu a niečo
         mu pošepla do ucha.
    </tei:p>
    <tei:p>
     Boľo pozrel jej vďačne do očí, objal ju vychudnutou rukou a bozkal.
    </tei:p>
    <tei:p>
     *
    </tei:p>
    <tei:p>
     Keď Boľo vyzdravel natoľko, že mohol prejsť do Gašparov, Zuzka odviedla si ho domov.
         Starý — snáď posledné dojmy účinkovali tak na neho — zostarel sa viditeľne a zmäkol.
         Utratil svoju ostrosť, ostal viac ľahostajným. Onedlho Boľo viedol celé gazdovstvo,
         nezabudnúc pri ničom poradiť sa s tesťom. Chuti ku gazdovstvu mu dodalo, že Zuzka na rukách
         držala malého Boľa, silného a buclatého chlapca. Teraz už mal komu pracovať. Cítil sa i on
         tu pánom a gazdom, bo veď začínal i on púšťať korene. Janka poslali do gymnázia: nech je
         „niečo“ z neho. O Marku nemala starosť, tá sa vydá. Paľko, ten už druhý šlabikár derie,
         ťažko mu dákosi ide do hlavy, to literné umenie. Ale kto by si myslel, že už všetko išlo
         hladko, veľmi by sa mýlil, lebo veru Boľo ešte mnoho ráz Zuzke narobil horké chvíle, ale
         spojivko, ktoré viazalo jedného k druhému, vždy ich zasa vymerilo a oni zase žili do vôle
         božej. Boľova matka ešte požila pár rôčkov a navarovala sa malého vnuka.
    </tei:p>
    <tei:p>
     Štefanovi Struhárovi a jeho žene tiež šla dobre hodina. Skoro sa oboznámili v dedine a
         okolí. Po farách, školách a druhých vidieckych domoch ešte nepachtili tak za módou, pritom,
         ako to už býva, o deti nebola núdza, nuž obuv sa drala, a keď sa drala, musela i nová byť.
         Pán majster počúval svoje stránky: — Pán majster, len čím mocnejšie! — preto mal roboty
         dosť a v ich dome bývala spokojnosť. Kohútke, ktorá sa tak bála reparácie domu, predali ho,
         lebo bez práce ani koláče.
    </tei:p>
    <tei:p>
    </tei:p>
   </tei:div>
  </tei:body>
 </tei:text>
</tei:TEI>
