<?xml version="1.0" encoding="utf-8"?>
<tei:TEI xml:id="SLK1983801" xml:lang="slo" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Rodina rovensných : ELTeC edícia
    </tei:title>
    <tei:author ref="viaf:30914947">
     Čajak, Ján [Aliquis] (1863-1944)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <measure unit="words">
     96542
    </measure>
    <tei:measure unit="pages">
     320
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author ref="viaf:30914947">
      Čajak, Ján [Aliquis] (1863-1944)
     </tei:author>
     <tei:title>
      Rodina Rovesných
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Tatran
     </tei:publisher>
     <tei:date>
      1983
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc>
   <tei:langUsage>
    <tei:language ident="sk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="medium"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2024-01-17">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Rodina Rovesných
    </tei:head>
   </tei:div>
  </tei:front>
  <tei:body>
   <tei:div type="chapter">
    <tei:head>
     I.
    </tei:head>
    <tei:p>
     — Á, vítam vás, pani gazdinka! Čo sa vám bude páčiť? Či ste zdraví doma? A gazda čo
          robí, či už prišiel z mesta?
    </tei:p>
    <tei:p>
     Takto vítal Rovesný asi štyridsaťročnú, dosť herskú a závažnú sedliačku. Stál za pultom,
          trel si ruky a usmieval sa. Otázky sa mu z úst sypali, akoby kukuricu presýpal z riečice do
          merice.
    </tei:p>
    <tei:p>
     — Čo sa vám bude páčiť? Či vidíš, ste ani lusk! Z roka na rok krajšia!
    </tei:p>
    <tei:p>
     — Veru sa roky míňajú, starneme, — usmiala sa, vycerila zdravé, biele zuby, akoby sa
          posmievala starobe, ktorú práve teraz spomenula.
    </tei:p>
    <tei:p>
     — Dajte si pokoj so starnutím. Čoby takáto! — a buchol ju po chrbte, že len tak zduňalo.
    </tei:p>
    <tei:p>
     — Juj, aký ste! — skríkla, akoby sa hnevala, ale oči sa jej smejú.
    </tei:p>
    <tei:p>
     — No, len no, nehnevajteže sa, veď som vám rebro nezlomil. Čo máme robiť, musíme aj
          zažartovať.
    </tei:p>
    <tei:p>
     — I, veď ja tiež viem, čo je žart, — hovorí už udobrená, — ale teraz mi už dajte, lebo
          nestačím; hľa, už je skoro desať a vy ma tu len zabávate. U vás zabudne človek aj na to, po
          čo príde. Dajte mi za desať halierov droždia, ale nech je čerstvé.
    </tei:p>
    <tei:p>
     — To sa nebojte, u mňa je vždy čerstvé. A čo ešte?
    </tei:p>
    <tei:p>
     — Za štyri škorice, taktiež aj šafran a za dvadsať halierov cukru.
    </tei:p>
    <tei:p>
     — A ešte?
    </tei:p>
    <tei:p>
     — No, čo by bolo. Čmýri sa mi v mozgu a nepríde mi na um. Tomu ste vy na príčine s vaším
          dodievaním.
    </tei:p>
    <tei:p>
     — Po druhý raz si zámku položím na ústa, len sa už toľko nehnevajte.
    </tei:p>
    <tei:p>
     Vtom zazvonil zvonček nad dvermi.
    </tei:p>
    <tei:p>
     — Čože by si, Zuzička? — spýtal sa dievčatka, ktoré práve vtedy vstúpilo do sklepu.
    </tei:p>
    <tei:p>
     — Otec ma poslali, aby ste im dali paklík dohánu, a mať chcú ocot a lojovú sviečku.
    </tei:p>
    <tei:p>
     — Dobre, dieťa moje, len počkaj trochu.
    </tei:p>
    <tei:p>
     — Aha, už mi prišlo do umu, — skočila mu do reči gazdiná. — Dajte mi ešte za dva
          ďumbieru a klinčekov tiež za toľko. Tak, a teraz zbohom!
    </tei:p>
    <tei:p>
     — Počkajte trošku! — volá za ňou, berúc z buksy promincne. — Oslaďte sa, — a podáva jej
          niekoľko zrniek. — Aj ty, Zuzička!
    </tei:p>
    <tei:p>
     — Načo mi je cukor, — odvetí žena, — aby mi zuby vypadali?
    </tei:p>
    <tei:p>
     — Dobre sú tie osadené, nemajte o ne starosť, veď sú, hádam, nie panské, aby od trochu
          cukru očerneli a zderaveli.
    </tei:p>
    <tei:p>
     — A už to je pravda, nikdy som netrpela na zuby. Už len vezmem, bude malému Miškovi,
          beztak dobiedza do mňa, keď idem voľakde, čo som doniesla. Ale teraz už zbohom!
    </tei:p>
    <tei:p>
     Sklep ostal prázdny. Rovesný odložil buksu s promincňami, vzal potom metličku z pestrého
          kohútieho peria, oprášil ňou pult a potom spokojne sadol si k písaciemu stolíku. Jeho
          priestranný sklep bol od zeme až po povalu nabitý tovarom. Dve steny naplnené boli strižnou
          látkou, počnúc od plátna, barchetu až po hodváb a zamat. Tretia stena bola nabitá rozličným
          tovarom. Pod povalou černel sa rad klobúkov cukru. Polovica štvrtej steny bola opatrená
          sklenenou priehradou. Tu bola kasa. Priestranné bočné miestnosti boli plné železného,
          hlineného i porcelánového riadu.
    </tei:p>
    <tei:p>
     Obchod Rovesného obsahoval všetko, čo potrebovali tunajší a okolití obyvatelia.
    </tei:p>
    <tei:p>
     Rovesný bol rodom z Rovesného. Jeho otec bol dosť majetným gazdom. Aby nemusel
          rozkúskovať majetok medzi štyroch synov, dvoch synov dal vyučiť za remeselníkov, Jozefa za
          kupca, najstarší ale zostal pri otcovi gazdovať.
    </tei:p>
    <tei:p>
     Ako dvadsaťštyriročný šuhaj osadil sa vo svojom rodisku. Pomocou rodičov, a tiež mal aj
          niečo zgazdované, otvoril si skliepok. Hneď od začiatku sa mu darilo. Rozsiahla rodina
          brala tovar od neho, k tomu povahu mal dobrú, veselú, a čo je najhlavnejšie, mládenec máva
          obyčajne príťažlivú moc na dievčatá i na ženičky, takže v krátkom čase všetko sa hrnulo k
          nemu.
    </tei:p>
    <tei:p>
     Pozdejšie sa oženil. Vzal si za ženu krčmárovu dcéru Máliku. Jej rodičia boli bohatí a
          mali s ňou vyššie ciele, lebo ju dali aj do dievčenského ústavu, kde boli vychovávané
          zemianske a z „dobrých domov“ dcérky. Je teda celkom prirodzené, že skrsli v nej nároky na
          advokáta, alebo doktora. Chodievala po báloch, na výlety, mať dávala hojné hostiny. Na
          posledné mladí páni prichádzali v hojnom počte, ale z nich sa ani jeden nechcel chytiť na
          lep.
    </tei:p>
    <tei:p>
     Len čo Málikini rodičia zbadali, že pre ňu „partiu“ nechytia, začali sa obzerať po
          bližšom okolí, i prišiel im na um Jožko Rovesný. „Šuhaj je pracovitý, vyzná sa vo svojom
          povolaní,“ rozmýšľali, i prišli na to, že by to nebolo zle, keby si ich dcéru vzal za ženu.
          Málika, pravda, keď jej kedy-tedy Jožka spomenuli, nechcela o ňom sprvu ani počuť. Kdeže,
          ona školovaná, má sa za mladi v dedine zahrabať, šafran a korenie predávať, metrom sa
          oháňať — to by bolo!
    </tei:p>
    <tei:p>
     Ale rôčiky sa pomaly míňali, starosť, ako sa dostať pod čepiec rástla a kruh nárokov sa
          počal nápadne úžiť, až sa zastavil pri mladom kupcovi. Nevdojak zbadala Jožkove kučeravé
          fúziky, štíhlu postavu, i začala sa oňho zaujímať. Videla, že nekartuje, nelumpuje,
          nepresúša sa po krčmách a svet sa k nemu valí; okrem toho zbadala, že je dievčatám, a to aj
          takým, ktorým to piate p, totiž peniaze, nechybuje, nie ľahostajný, i začala s ním
          častejšie rozhovor nadpriadať.
    </tei:p>
    <tei:p>
     Rovesný, aby si mohol čím skôr obchod zveľadiť, chcel sa oženiť zámožne. Len čo zbadal,
          že Málika nebočí viac od neho, ba práve naopak, rada sa s ním zabáva, neokúňal sa dlho i
          vyznal jej lásku. Po zvyčajných vytáčkach dostal ju a s ňou aj niekoľko tisícok.
    </tei:p>
    <tei:p>
     Málika, ako mladá žena, rada chodievala na zábavy a do spoločnosti, bola na ne už
          navyknutá a k tomu nechcela, aby o nej svet hovoril, že sa teraz preto uťahuje, lebo sa
          hanbí, že sa stala pani kupcovou. Časom prišli deti a s nimi aj starosť. Popri láske
          materinskej rástla v nej túha za bohatstvom. Chcela čím viac majetku nahonobiť, aby, ako
          hovorievala, tým istejšie zabezpečila budúcnosť deťom. Robila neúnavne. Pri vedení veľkej
          domácnosti ešte stihla i v sklepe pomáhať. Súc silnejšou povahou ako jej muž, dialo sa v
          dome zväčša podľa jej vôle. Rovesný sa jej nielen ľahko podrobil, ale si ešte často trel
          ruky od radosti, keď videl bedlivosť a usilovnosť ženinu.
    </tei:p>
    <tei:p>
     Teraz má plno starostí. Jeden pomocník mu odišiel, druhý pracovník, Janko Čvíkota, je
          práve teraz na stanici, prijíma tam došlý tovar. Učňa, darebáka, poslal už pred hodnou
          chvíľou na poštu. Mohol sa už aj dva razy vrátiť a ešte neprišiel. — Viem, že kráča ani
          slimák, len aby čas márnil, — šomral netrpezlivo. Pozrel na hodinky. — Pol jedenástej! O
          pol hodiny už tu budú! Len nech Zuza dobrý obed pripraví. Či jej nepriškrie, alebo
          nepresolí? Elenka zaiste bude lačná, mladý žalúdok trávi, ani čo by pálil. Ako len vyzerá?
          Zaiste je už celá slečna, veď jej minulo pred týždňom šestnásť rokov. Bože môj, ako to len
          letia tie časy! — vzdychol si a zase pozrel na hodinky. Priložil ich k uchu, či mu
          nezastali, tak sa mu pomaly míňal čas. I prešla mu umom mladosť: ako sa tešil, keď sa stal
          pomocníkom. Rodičia od radosti nevedeli, čo majú robiť, keď prišiel k nim po prvý raz pekne
          vyobliekaný, so striebornými hodinkami vo vrecku a s ligotavým prsteňom na ukazováku. Ako
          ho obzerali doma, a mať ako sa tešila, ba si aj poplakala od radosti. Od tých čias už mnoho
          rokov preletelo, mnoho sa zmenilo. Dobrí rodičia už pod zeleným rovom odpočívajú. Lipky na
          ich hroboch počínajú konáre šíriť, i pníky im tlstnú. Ej, veď jeho gaštanové vlasy začínajú
          pobelievať a okolo očí zhŕkli sa už vrásky.
    </tei:p>
    <tei:p>
     — Tak je to, tak sa časy míňajú! Život mizne ani sen, zdá sa mi, že to len včera bolo,
          keď som bol taký mladý — a tu, hľa, dnes vítam deti takmer už dospelé.
    </tei:p>
    <tei:p>
     Cvengot zvončeka prerušil mu myšlienky. Do sklepu vstúpil starý, vysoký chlap. Prusliak
          mal rozopätý, rukávy na košeli mal vyhrnuté až vyše lakťa. Fajočku má zakvačenú na rázporku
          košele a mechúr s dohánom zastrčený mu je za pásom.
    </tei:p>
    <tei:p>
     — Dobrý deň! — zvolal rezko.
    </tei:p>
    <tei:p>
     — Pán boh daj vám, báťa Sklenka, a vitajte!
    </tei:p>
    <tei:p>
     — Ale je len horúce, to božie slniečko hodne praží, ale ďakovať bohu, aj zrnko dobre
          dozrieva.
    </tei:p>
    <tei:p>
     — Viem, že by ste nedbali, keby ste si mohli z tejto horúčavy trochu na zimu odložiť.
          Nemuseli by ste na prípecku vysedávať a chrbát si piecť, alebo sa v bunde na podstienke
          presúšať.
    </tei:p>
    <tei:p>
     — Veru niečo hovoríš, Jožko náš, ale čože, keď všetko nemôže byť po našom. Málo sa ja
          povaľujem v zime na prípecku, nájde sa aj v zime robota, niet ani vtedy času na zaháľanie.
          Či más dobré kosy?
    </tei:p>
    <tei:p>
     — Pravdaže mám, a sú ani britvy. Keď z mojich kôs jednu naklepete, tak máte potom celý
          deň pokoj, len čo kedy-tedy osličkou po nej črajchnete. A, viete čo, sú ľahké, človek ich v
          ruke ani necíti, akoby samy kosili.
    </tei:p>
    <tei:p>
     — Hm! Uvidíme, každý kupec si svoj tovar chváli, lebo ho chce predať.
    </tei:p>
    <tei:p>
     — Len poďte sem! — Zaviedol ho do železného skladu a ukázal mu hŕbu nových kôs.
    </tei:p>
    <tei:p>
     Vytiahne starý jednu, odloží ju. Nepáči sa mu, má tenký prút, ľahko sa zlomí. Druhú
          oprie koncom o dlážku, pritlačí ju, či je ohybná, a potom klepe ňou o kus železa a pozoruje
          pritom, aký vydáva cvengot. Obzerá, skúma jednu po druhej. Pri desiatej začne poznove. Na
          každú má nejakú poznámku. Jedna mu je slabá, druhá mäkká, tretia pritvrdá, ľahko sa
          vyštrbí, až konečne si vybral.
    </tei:p>
    <tei:p>
     — Čo pýtaš za túto?
    </tei:p>
    <tei:p>
     — Dve koruny dvadsať halierov.
    </tei:p>
    <tei:p>
     — Ih, aby ťa! Kto to videl, toľko… — šomre starý. — Predlanským som kúpil za osemdesiat
          grajciarov a aká to kosa bola! Paľovi Dubákovi sa tak zapáčila, že mi dával za ňu päticu.
    </tei:p>
    <tei:p>
     Zvonček zase zazvonil. Kupec vbehol do sklepu. Tam ho už čakali dve ženičky.
    </tei:p>
    <tei:p>
     — Dám ti za ňu deväť šestákov, — volal za ním starý.
    </tei:p>
    <tei:p>
     — Nemôžem spustiť ani grajciar.
    </tei:p>
    <tei:p>
     — To nedám, — a oprie kosu o stenu.
    </tei:p>
    <tei:p>
     — Ako sa vám páči, ale to vám vravím, že obanujete, dobré nikdy nie je drahé.
    </tei:p>
    <tei:p>
     — Čo by ste rady? — prihovára sa kupec ženám. — Á, to ste vy, ňaňa Iľa? — spytuje sa,
          keď sa lepšie prizrel na obstarožnú, v čiernom oblečenú ženu.
    </tei:p>
    <tei:p>
     — Nuž a či ma nepoznáš?
    </tei:p>
    <tei:p>
     — Ale čoby nie, veď sme hádam rod, hľa, mojej materi švagriná, ňanička Kramárka, vydali
          si dievku do Kotlárov a Kotlárovci sú vám predsa rodina vedľa Mlynárovcov, všakver?
    </tei:p>
    <tei:p>
     — Aha! — prikyvuje spokojne stará, — veď sme sa od nepamäti do rodu držali s tvojimi
          rodičmi, pán boh ich osláv! Kmotrili sme sa s nimi a volávali sme sa či na veselie a či na
          krštenie. Ale keď sa starí pominuli, všetko prešlo, mladí to už tak nedržia.
    </tei:p>
    <tei:p>
     — Čože by nie, ja si vás vždy ešte ctím a sa aj pamätám, keď som vašu Katu prišiel
          obliať ako chlapec na Veľkú noc, tak ste mi dali farbisté vajíčko a jabĺčko a doňho ste
          zapichli dvadsaťhaliernik. Či je tak?
    </tei:p>
    <tei:p>
     — No, ty už máš pamäť neúrečnú, — usmiala sa pokojne.
    </tei:p>
    <tei:p>
     — Dáš tú kosu za zlatku? — jednal sa ďalej báťa Sklenka.
    </tei:p>
    <tei:p>
     — Veľmi vďačne by som vám ju dal, ale nemôžem spustiť ani halier.
    </tei:p>
    <tei:p>
     — Dosť som už starý, ale to som ešte neskúsil! Drahá je, bohdaj by ťa, či si len tvrdý!
          Spusť už aspoň päták, nech si mám za čo kúpiť paklík dohánu. Kto to len slýchal. Keby to
          bola kosa ako načim, ale zatneš znenazdajky do krtičieho kopca, hneď schrapotí, zlomí sa
          napoly, alebo sa vyštrbí.
    </tei:p>
    <tei:p>
     — Čože by ste rady? — spytuje sa zase Rovesný žien a nepokojne pozerá na hodinky a tiež
          aj na ulicu. Kde sú len zatoľko, tu som sám a neviem, čo sa vo dvore deje.
    </tei:p>
    <tei:p>
     — Pán urodzenký! — volá z dvier kuchárka Zuza, — nech mi idú z komory vydať masť a tiež
          aj smotánku.
    </tei:p>
    <tei:p>
     — Čo sa tu pletieš, — skríkol na ňu, — či nevidíš, že mám robotu?
    </tei:p>
    <tei:p>
     — A keď načim, nemôžem zato! Akože obed uvarím, keď nemám, čo mi k nemu treba? —
          odvetila urazene.
    </tei:p>
    <tei:p>
     — Tu máš kľúče, vezmi si.
    </tei:p>
    <tei:p>
     Vzala kľúče a zmizla.
    </tei:p>
    <tei:p>
     — Či dáš za zlatý a za päť? Dosť je aj tak preplatená!
    </tei:p>
    <tei:p>
     — Vezmite si ju, keď ste už tak navalili.
    </tei:p>
    <tei:p>
     Starý vytiahol z prusliaka motúzom obkrútený plátenný meštek. Pomaly ho odkrúca, rozšíri
          a nemotorne ťahá z neho dvojkoruník a desaťhaliernik. Posledný dobre poobzerá, poobracia v
          prstoch. — Pozriže naň, či nie je dvadsaťhaliernik? Aj ten nemal rozum, čo ho robil, —
          hneval sa, — či je to peniaz? Či sa dá rozoznať? Aby si človek zakaždým okuliare kládol na
          nos. A musíš sa ešte obávať, či nie je falošný. Môže človek pri nich aj do galiby prísť.
    </tei:p>
    <tei:p>
     — Dobre ste dali, — rečie kupec a rýchle zhrnie peniaze do priečinka.
    </tei:p>
    <tei:p>
     Starý vezme kosu a ide von.
    </tei:p>
    <tei:p>
     Rovesný obráti sa k ženám:
    </tei:p>
    <tei:p>
     — Povedzteže už raz, čo by ste chceli?
    </tei:p>
    <tei:p>
     — Ukážte nám, — prehovorí mladšia, dcéra to staršej ženy, — dáky kartún na vigan, deťom.
    </tei:p>
    <tei:p>
     — A mne, — hovorí mať, — daj na kosičku. Nech bude čierno tlačenô, krajík nech je s
          bielymi kvietkami, ale len úzky, vieš, akô načim starým ženám.
    </tei:p>
    <tei:p>
     — Ako by nevedel, ale vy by ste sa ešte nemuseli do čierneho odievať, ešte nie ste v
          tých rokoch, — hovorí pri vyberaní látky.
    </tei:p>
    <tei:p>
     — Daj pokoj! Keď je žena starou materou a vnučka čochvíľa bude na vydaj súca, tak už len
          do čierneho.
    </tei:p>
    <tei:p>
     — Akýže má byť ten kartún, či s červenými a či so svetlými kvietkami?
    </tei:p>
    <tei:p>
     — Nech je s červenými, tak nevybledne, v prádle sa lepšie drží červená farba, — prerečie
          mladšia.
    </tei:p>
    <tei:p>
     Predložil im niekoľko kusov.
    </tei:p>
    <tei:p>
     Začali vyberať, pozerať. Nahli sa k látke a stáli pri nej tak blízko jedna druhej, že sa
          im hlavy dotýkali.
    </tei:p>
    <tei:p>
     — Toto je veľmi krochmelené, keď sa operie, bude z neho len vecheť, — prehovorí stará.
    </tei:p>
    <tei:p>
     — Čo to vravíte? — spytuje sa omrzene kupec a medzitým zase hľadí na hodinky a na dvere.
          „Predsa je to hrozné, nechať ma tu na toľký čas samotného,“ spomenul si, ale hneď nato
          hlasne pokračoval: — To že je handra? Takú partieku ste vy ešte nemali v rukách, len
          pozrite, — a vzal koniec do ruky, pomädlil ho a potom vystrel. — To že je vecheť? Remeň,
          duša moja, remeň a nie vecheť, to vám deti neroztrhajú, také je mocné!
    </tei:p>
    <tei:p>
     — A po čom ho meriaš? — spytuje sa stará.
    </tei:p>
    <tei:p>
     — Po šesťdesiatich štyroch halieroch.
    </tei:p>
    <tei:p>
     — Ach, či si len drahý! Na jarmoku som kúpila po päťdesiatšesť.
    </tei:p>
    <tei:p>
     — Nemôžem za to, ale nedám ho lacnejšie.
    </tei:p>
    <tei:p>
     — A s väčšími kvetmi niet?
    </tei:p>
    <tei:p>
     — Jesto, ale nie je taký dobrý. Lepší kartún už ani nemôže byť, hľaďteže, veď len tak
          kričí, — a rozbalil ho vrtko a obrátil proti svetlu. — Či môžete mať niečo proti nemu?
    </tei:p>
    <tei:p>
     — Keď je už tak, odmerajte štyri rífy… Či to bude dosť? — spytuje sa mladá starej.
    </tei:p>
    <tei:p>
     — Hádam bude, ale vieš, aby si nemusela potom behať, radšej prikúp ešte štvrťku.
    </tei:p>
    <tei:p>
     — Odmerajte mi teda štyri rífky a štvrťku, aleže dobre.
    </tei:p>
    <tei:p>
     — Kedyže ja meriam zle? — odvetil trochu nevrle.
    </tei:p>
    <tei:p>
     Odmeral, nastrihol a potom oddrapil žiadaný kus, poskladal ho a položil nabok.
    </tei:p>
    <tei:p>
     — A teraz ešte čo? Aha, tú kosičku! — a už bežal po ňu. Tu zase sa začalo jednanie.
    </tei:p>
    <tei:p>
     Už mu trpezlivosť dohárala, keď vbehol zadychčaný učeň a placho pozeral na pána.
    </tei:p>
    <tei:p>
     Kupec strašne naňho zagánil a keď mu učeň poštu podával, už mu bola ruka v jeho štici.
    </tei:p>
    <tei:p>
     — Kde si bol tak zadlho, loptoš jeden?
    </tei:p>
    <tei:p>
     — Ja za to nemôžem, — vyhováral sa plačlivo.
    </tei:p>
    <tei:p>
     — A ktože? — a štuchol mu jednu.
    </tei:p>
    <tei:p>
     — Keď som prišiel na poštu, bola zavretá, práve vtedy pakovali na železnicu. Potom
          prišli pán pisár a počali sa zhovárať so slečnou poštárkou, a keď som poštu pýtal, tak sa
          na mňa ani neobzreli.
    </tei:p>
    <tei:p>
     — To už nie je na vydržanie! — stone Rovesný, — musím nejaké poriadky porobiť.
    </tei:p>
    <tei:p>
     Ženy, vidiac nahnevaného kupca, pobrali si rýchle veci, vyplatili a šli svojou cestou.
    </tei:p>
    <tei:p>
     Len čo odišli, tu zahrkotal voz a zastal pred sklepom. Z voza skočil mladý, asi
          dvadsaťročný šuhaj a skladal s kočišom rôznym tovarom naplnené debny.
    </tei:p>
    <tei:p>
     Rovesný vyšiel k nim a mrzutým hlasom zavolal:
    </tei:p>
    <tei:p>
     — Kde ste len boli zatoľko, už som vás nevedel vyčkať. Robota všade stojí, sám musím
          obsluhovať. Už ste sa mohli aj dva razy vrátiť.
    </tei:p>
    <tei:p>
     — Nemohli sme skôr, — odvetí Janko Čvíkota, pomocník Rovesného, — vlak sa opozdil a
          predstavený stanice nám ho skôr nechcel vydať, kým si vlak neodbaví. Zdá sa mi, že nás
          trochu domŕza. Zase by chcel, aby sme mu dlaň pomastili.
    </tei:p>
    <tei:p>
     — No, to sú nenásytní ľudia. Všade len masť, keď chceš niečo, dávaj dary: cigary, cukor,
          kávu… To je už do nevydržania! Je to hotové zbojstvo!
    </tei:p>
    <tei:p>
     — Ferko! — volal Čvíkota na učňa.
    </tei:p>
    <tei:p>
     Učeň pribehol s rozpáleným lícom k vozu.
    </tei:p>
    <tei:p>
     — Pomáhaj Mišovi skladať, hneď prídem, len za okamih.
    </tei:p>
    <tei:p>
     Vbehol do dvora, poobzeral sa, či ho niekto nevidí, potom vytiahol z ružových púčkov
          uvitú kytku, rýchle ju vložil do pohára a položil ju do izby cez otvorené okno. Potom sa
          vrátil naspäť a pokračoval v robote, akoby sa nič nebolo prihodilo.
    </tei:p>
    <tei:p>
     Debny a balíky boli už z voza zhodené. Ferko sa vrtel ani vreteno. Uchytil balík, bežal
          s ním do sklepa, zase vybehol, aby bral iný. Janko sekerou odškieral vrchnák. Chrapšťalo to
          pod tlakom sekery, lebo bol šuhaj svalovitý a rezký. Počalo mu byť teplo. Zhodil kabát a
          tak otváral debny a vyberal z nich látku. Práca mu išla od ruky, ale zato bolo badať
          rozčúlenosť. Myseľ mu inde zalietala a srdce mu neraz nepokojne podskočilo. „Ozaj, či sa
          zmenila, ako len vyzerá?“ tanulo mu na mysli a pritom častejšie sa obzrel v tú stranu,
          skadiaľ mala prísť domáca pani i s dcérou. Nepokoj ho ovládal. Bol zaprášený a spotený.
          Rýchle prešiel si ručníkom po tvári, potom po nohaviciach, aby sa ako-tak oprášil. Už ich
          zazrel na uhle ulice a len čo si stačil kabát obliecť, už vozík zastal pred bránou.
    </tei:p>
    <tei:p>
     Medzitým aj pán zbadal dcérin príchod, ponáhľal sa do dvora, aby ju privítal. Učeň
          rozbehol sa otvoriť bránu a už zadupotali kone a vbehli do dvora.
    </tei:p>
    <tei:p>
     Janko prestal robiť. Nepohnute stál pri jednej debne a uprene pozeral na blížiaci sa
          vozík. Tvár mu blčala a okolo úst pohrával mu rozpačitý úsmev. Videl dve ženské postavy
          sedieť na zadnom sedadle. Na strane k nemu sedela pani, na druhom boku zbadal biely slamený
          klobúk, ozdobený ružovými kvietkami. Tvár jej pre matku nevidel, ale na okamih predsa
          zazrel jej rúčku, v bielej čipkovej rukavičke stoknutú. Držala v nej širokou čipkou
          ozdobený biely atlasový slnečník, ktorý sa sťa striebro leskol v spúste slnečných lúčov.
          Druhou rukou rýchlym pohybom sa chytila operadla predného sedadla a netrpezlivo sa nahla
          dopredu, akoby nemohla dočkať, kedy bude môcť zoskočiť dolu. Všetko to sa mu mihlo v
          okamihu.
    </tei:p>
    <tei:p>
     Vozík na dvore zastal. V tom okamihu ozval sa radostný výkrik, smiech, hlasitý hovor.
          Stál ako omráčený. — Ani ma len nezbadala, ani len nepozrela v tú stranu. Zaiste
          nepomyslela na mňa, — vzdychol si.
    </tei:p>
    <tei:p>
     Elenka ako srna skočila z vozíka, hodila sa otcovi okolo hrdla a vybozkávala ho na obe
          líca a medzitým bolo počuť jej radostiplný, zvonivý smiech a štebot.
    </tei:p>
    <tei:p>
     — Len či som už doma! Ako sa mi máte, otecko? — a chytiac mu tvár do oboch rúk,
          samopašne pozerala mu do očí. — Dobre vyzeráte, — doložila.
    </tei:p>
    <tei:p>
     — Chvalabohu, len roboty dosť, — chytil ju za briadku, pozrel jej do očí. — No, či
          vidíš, aká si mi narástla za jeden rok, ani konopa. Celá slečna! — vykríkol radostne. — Len
          si trochu schudla, hádam od múdrosti? Čo? A či si doniesla niekoľko štvoriek?
    </tei:p>
    <tei:p>
     — To by len bolo! — odvetila vážne, — uvidíte, tam mi je svedectvo aj s knihami v kufre.
    </tei:p>
    <tei:p>
     Mať, zostúpiac pozorne z vozíka, podávala učňovi a slúžke ručníky, zvrchníky, dáždniky,
          škatule a len vtedy, keď už bolo všetko hotové, prišla k mužovi, aby sa s ním privítala.
    </tei:p>
    <tei:p>
     — Nuž, akože sa máte? Či ste dobre gazdovali? — spytuje sa muža.
    </tei:p>
    <tei:p>
     — Chvalabohu, len či ste už doma, — vzdychol si Rovesný. — Už mi bolo na nevydržanie.
          Pováž si len: kuchárka mi hlavu píli, aby som jej masť vydal z komory, tu zase múku jej
          treba; ľudia v sklepe čakajú, učeň len teraz prišiel z pošty, Čvíkota zase bol na stanici
          po tovar. Uf! Už mi bolo do zúfania. No, len či ste už tu!
    </tei:p>
    <tei:p>
     — Čak je zle, keď sa gazdiná pohne z domu? — hovorí žena a povedomý úsmev pohráva jej
          okolo úst. — Len že sa niečo horšie nestalo. Dosť som sa ponáhľala domov, nedalo mi pokoja,
          Elenkini domáci nás nasilu zdržiavali, aby sme u nich aspoň jeden deň ešte zostali.
    </tei:p>
    <tei:p>
     — Dobre ste urobili.
    </tei:p>
    <tei:p>
     — Čo len povie Elena, keď si izbu uvidí? — pošepol žene a trel si od radosti ruky,
          šibnúc pritom okom po strojnej dcérinej postave.
    </tei:p>
    <tei:p>
     Elenka, horiac netrpezlivosťou, ponáhľala sa do domu, za ktorým v cudzine tak túžila a
          sa mu tešila. Prebehla cez pitvor, tam sa stretla s kuchárkou Zuzkou.
    </tei:p>
    <tei:p>
     Usmiali sa radostne jedna na druhú, privítali sa letkom, a už vstúpila do jedálne. Stôl
          bol už prikrytý; ináč všetko zostalo tu pri starom, len svieža kytka kvetov na stole
          tvorila akúsi slávnostnú náladu. Usmiala sa radostne tejto pozornosti. Z jedálne vbehla do
          neveľkej, no veľmi útulnej izby. Zastala v nej prekvapená. Bola to jej izba. Ale aká zmena
          sa stala s ňou. Steny nanovo jasnomodro maľované, až sa jagali čistotou. Nové, biele ani
          sneh čipkové záclony viseli na oknách, nízke, drobné, modrým plyšom obtiahnuté pohovky
          stáli pred neveľkým, vkusne vyrezávaným stolíkom. Pri jednej stene bola kanapa tej istej
          farby čo pohovky, pri druhej stene stála bielym prikrývadlom zastretá posteľ. Pri okne
          stojí malý, vkusný písací stolík, na ňom leží niekoľko skvostne viazaných kníh, taktiež
          písacie náčinie a niekoľko vkusných ozdobných maličkostí. V kúte je veľké zrkadlo a pred
          ním stolík s rozličnými toaletnými vecami. Na stene viseli v bohato pozlátených rámoch
          obrazy Madony a Krista v záhrade Getsemanskej.
    </tei:p>
    <tei:p>
     To nečakala. V radostnom prekvapení priložila si ruku na srdce. Život sa jej zdal taký
          krásny, dobrý. Cez otvorené dvere videla v salóne nový klavír. Prišla k nemu sťa v sne a
          ľahučko prebehla prstami po klávesoch zo slonovej kosti. Klavír na hru prstov odvetil
          čistým, kovovým zvukom. Od radosti podskočila a zaťapuškala. Zatvorila veko a vrátila sa do
          svojej izby. Ohmatala záclony, boli jemné sťa pavučina. A hľa, za záclonou v okne zazrela
          neveľkú kytku, uvitú z krásnych ruží. Vzala ju, obzrela i ovoňala, kochajúc sa v jemnej
          vôni, ktorú vydávala zo seba bledoružová „La France“. Zamyslela sa trochu, akoby hádala,
          odkiaľ pochodí. Usmiala sa, vytiahla z nej jeden bledožltý, druhý ale tmavočervený puk s
          lesklo tmavozeleným listom a zapäla si ich za pás. Práve sa poberala von, keď zbadala
          rodičov. Stáli vo dverách a tešili sa z dcérinho prekvapenia. Skočila k nim, bozkávala im
          líca a ruky, smiala sa i poplakala.
    </tei:p>
    <tei:p>
     — Ach, aká to krása! Ako je to všetko pekne zariadené! — volala. Ťahala oboch dnu za
          ruky, vypytovala sa na všetko, kde to kúpili a čo to všetko stálo. Radosti nebolo konca
          kraja, až kým Zuzka neoznámila, že je polievka na stole. Šli do jedálne.
    </tei:p>
    <tei:p>
     Tam ich už čakal Janko s Ferkom. Janko bol ani zo škatuľky. Nemal, pravda, sviatočné
          šaty na sebe, ale zato nebolo na ňom ani páperíka a lesklé, hladko začesané vlasy svedčili,
          že len teraz boli močené v čerstvej vode. Ako ju zazrel vo dverách jedálne, zarazil sa,
          vidiac pred sebou vysokú štíhlu postavu. „Slečna,“ pomyslel si, a tak mu to bolo čudné
          vidieť ju takú veľkú, takú zmenenú. Krv vstúpila mu do tváre. Vzmužil sa, prišiel k nej,
          aby jej ruku podal a privítal ju. Ale tu prišiel do nových nesnádzí. Nevedel, ako ju má
          osloviť. Tykať? Ktovie, či by jej to bolo milé? Slečna? Vykať? To sa mu zdalo také cudzie,
          ba smiešne po toľkých rokoch úprimného priateľstva. Čo mal urobiť? Obchádzal ako mačka
          okolo vriacej kaše a hovoril k nej v tretej osobe.
    </tei:p>
    <tei:p>
     Elenka pri prvom zhliadnutí sa s Jankom ani nepomyslela na to, že by sa dôverný pomer
          medzi ním, detským kamarátom, mohol zmeniť, a preto bola prekvapená jeho rozpakmi, ale
          bystrosťou ženy v druhom okamihu pochopila už všetko. Oči jej zaiskrili od radosti, keď si
          pomyslela, aký dojem urobila doma.
    </tei:p>
    <tei:p>
     Zbadala, pravda, v meste všeličo, keď sa išla prejsť s družkami z internátu do mestského
          parku. Nejeden mladík, hlavne ale tie šelmy študentské, tak zvláštne pozerali na ňu. „Aj
          Janko zbadal, že som už veľká. Nepovažuje ma už za decko,“ prelietlo jej umom. Ona tiež
          pozrela naňho skúmavo i zbadala, že zmužnel od tých čias, ako ho nevidela. Chĺpky pod nosom
          a na spánkoch stemneli a zhustli. I oči, predtým bezstarostné, šibalské, teraz tak divne
          hľadia na ňu, práve tak, ako sa v meste dívali iní na ňu na prechádzke. „Nie, predsa nie
          tak,“ myslí si a jemná rumeň vstupuje jej do tvári.
    </tei:p>
    <tei:p>
     Boli obaja v nesnádzach.
    </tei:p>
    <tei:p>
     — Čo ste zamĺkli? Takí ste cudzí, akoby ste sa teraz po prvý raz videli, — zvolal otec
          veselo a pozrel významne na ženu. Pozrela naňho vážne a potom na mladých. Už zbadala, čo sa
          rodí v duši mladých.
    </tei:p>
    <tei:p>
     — Posadajte si, deti, a majte sa do jedenia, — pokračoval, — a nech je veselo! — Sadol
          si na svoje miesto, kde ho už čakal tanier polievky, ktorý mu práve podala žena.
    </tei:p>
    <tei:p>
     Prívetivá otcova reč zahnala nesnádze mladých. Pri pohľade na ružové púčiky za Elenkiným
          pásom Jankovi podskočilo srdce od radosti. „Zbadala ich a neopovrhla nimi,“ pomyslel si a
          veľká radosť ho opanovala. Pozrel na ňu vďačne, akoby sa jej chcel poďakovať. Usmiala sa a
          ruka jej nebadane skĺzla k drieku, aby sa tam dotkla ruží.
    </tei:p>
    <tei:p>
     Sadol si. Sedela oproti nemu. Nemohol sa zdržať, aby ukradomky nepozrel na ňu.
    </tei:p>
    <tei:p>
     — Ferko! — zvolal domáci pán, — dones z pivnice fľašu vína, patrí sa, aby sme zapili
          Elenkin príchod. Či nie je tak? — A obrátil sa k žene. Prikývla hlavou.
    </tei:p>
    <tei:p>
     — Tak je, — riekla a pritom rukou pritlačila gombičku elektrického zvonca. Na hlas
          zvonca doniesla Zuzka mäsitý pokrm.
    </tei:p>
    <tei:p>
     Ferko doniesol fľašu. Rád bol, že hrmavica už prešla a poznajúc pána, vedel, že dnes
          bude dobrej vôle a tak sa nemá čo obávať nového výprasku. Janko vzal fľašu a počal nalievať
          víno do pohárov.
    </tei:p>
    <tei:p>
     — Nalej aj Ferkovi, nech mu zacelie. A teraz na Elenkino zdravie! — Štrngli si.
    </tei:p>
    <tei:p>
     Vypili všetci, vyjmúc Elenky, ktorá len čo si pery omočila doň. — Nie som zvyknutá, —
          hovorila, akoby sa vyhovárala.
    </tei:p>
    <tei:p>
     — Hádam si niečo pošarapatil? — spytuje sa pani a prísne pozrela na Ferka.
    </tei:p>
    <tei:p>
     Krv mu udrela do tvári a oči sklopil do taniera.
    </tei:p>
    <tei:p>
     — Nie, že by, — hovorí pán veselo, — bol som rozmrzený pred obedom. Nemohol som vás
          dočkať, tak sa Ferkovi dostalo. Ale nič zato, veď sa ti beztak viac ráz prepieklo.
    </tei:p>
    <tei:p>
     — Nedostal si list od Vlada? Kedy príde domov z Pešti?
    </tei:p>
    <tei:p>
     — Nie, neviem, — odvetil muž.
    </tei:p>
    <tei:p>
     — Príde čoskoro, — pokračuje ona.
    </tei:p>
    <tei:p>
     — Ach, či nám bude veselo! — zvolala Elenka. — Všakver? — a pozrela na Janka. — Po
          nedeliach zariadime si výlety a večierkom sa budeme prechádzať. Čo sme sa vlani nasmiali,
          nažartovali, pamätáš sa?
    </tei:p>
    <tei:p>
     Mať vážne pozrela na dcéru a prehovorila:
    </tei:p>
    <tei:p>
     — Uvidíme, lež musíme pamätať, že už nie sme deti. Preto zanechajme detské hračky a
          zhony a držme sa, ako sa patrí na dospelých.
    </tei:p>
    <tei:p>
     — Ale, mamička, veď sme nič zlého neurobili.
    </tei:p>
    <tei:p>
     — Nič ako nič, len nezamýšľaj aj ďalej skákať ako mladé kozľa, behať po rose, aby si
          potom prišla domov celkom mokrá, ako čo by ťa boli v potoku pomáčali. Neraz ste také škreky
          narobili, keď ste sa naháňali, alebo o buchtu hrali na dvore, že mi v hlave počalo hučať.
    </tei:p>
    <tei:p>
     Elenka pod dojmom rozpomienok na detské hry a roztopaše zasmiala sa hlasne. Prišlo jej
          na um, ako prišla neraz domov s roztrhnutou sukničkou, ako sa tichučkým krokom popri stene
          vkrádala ako tieň k Zuzke, aby jej zašila trhlinu. Stalo sa neraz, že aj spadla a si
          kolienko poranila, takže hodnú chvíľu aj pokrivkávala, ale to všetko prešlo, zabudlo sa a v
          okamihu veselosť sa zase vrátila.
    </tei:p>
    <tei:p>
     A to teraz všetko má prestať, má byť vážna, dospelá, má sa pretvarovať, akoby bohviečo
          od toho záviselo. A ona by sa ešte tak rada zahrala, zažartovala s Jankom a s druhými tak
          ako predtým. Zvážnela. Spomenula si na priateľku Betku i na druhé v ústave. „Ozaj, keď
          prišli domov, či aj ony zvážneli, či sa aj ony zmenia?“ Zatúžila po nej, chcela ju vidieť,
          pozhovárať sa s ňou.
    </tei:p>
    <tei:p>
     Janka sa nemilo dotkol vážny, takmer tvrdý hlas panej. Dobre ju poznal, veď za desať
          rokov, čo bol u nich, mal na to času až nazbyt. Vie, že je prísna, ale vycítil z nej aj
          súcit a lásku k nemu, veď ho domáci považovali za rodinného člena a on bol k nim tiež
          prítulný, ako ku svojim vlastným. A teraz? Práve teraz, nenazdajky, kde sa vzal ten tvrdý
          hlas, tie odmerané, odpudivé slová? Práve teraz pri Elenkinom návrate, pred ním! Čo to
          znamenalo? Pozrel na ňu. Jej tvár tvrdá a oči prísne naňho uprené.
    </tei:p>
    <tei:p>
     — Veru tak, detský vek sa minul, treba žiť rozumne, rozšafne. Ale teraz každý svojou
          stranou, — hovorila rezkejšie, — ta sa do roboty! Ja si trochu zdriemnem, hlava ma
          rozbolela od cesty.
    </tei:p>
    <tei:p>
     Rozišli sa.
    </tei:p>
    <tei:p>
     — Ale žena, čo si taká namosúrená, a ako bezcitne hovoríš s deťmi. Daj jej pokoj, nech
          si zažije, kým je mladá, slobodná, veď beztak skoro bude musieť znášať starosti, keď vstúpi
          do života, — dohováral jej muž, nemilo dojatý jej prísnym vystúpením.
    </tei:p>
    <tei:p>
     — Viem, že by si ty nedbal. Či ty zbadáš niečo? Tebe je Elenka aj teraz len rozmaznané
          decko.
    </tei:p>
    <tei:p>
     — Ale prečo? Aspoň v prvý deň nemala si kaziť dobrú náladu.
    </tei:p>
    <tei:p>
     — Nerozumieš sa do toho, — odsekla, — čím skôr, tým lepšie. Nedovolím, aby sa mi za
          chrbtom ľúbostné pletky natáčali. Teraz je to už prinebezpečné. Prísnosť bolí, ale
          predchádza mnohému zlu.
    </tei:p>
    <tei:p>
     — Akému zlu?
    </tei:p>
    <tei:p>
     — Nuž či si nevidel, ako pozerali na seba, ako sa červenali, usmievali?
    </tei:p>
    <tei:p>
     — A potom? Ja na tom nič zlého nevidím.
    </tei:p>
    <tei:p>
     — Kdeže by si sa ty dovtípil! Ty len vtedy vidíš, keď ti už strecha nad hlavou blčí.
    </tei:p>
    <tei:p>
     — A keď by aj, Janka predsa poznáme od malička, tak nám je, akoby nám bol synom, vieme,
          kto je…
    </tei:p>
    <tei:p>
     — Nechcem! — skočí žena rozdráždene. — Nechcem, aby sa moja dcéra stala otrokyňou, aby
          vždy mozolila, sedela v sklepe pri kase ani v klietke a vydávala ľuďom. Nie preto sme si ju
          vychovali, na ňu trovili. Chcem, aby ľahšie žila ako ja, chcem jej zaopatriť bezstarostný,
          pohodlný život.
    </tei:p>
    <tei:p>
     — A čože ti chybuje? — spytuje sa rozdráždene. Zbadal zase, že je nespokojná so svojím
          vydajom, že sa nevydala za pána. Stávalo sa to obyčajne vtedy, keď išla niekam a videla
          okázalý život mestských dám. — Už si zase videla tie fifleny. Však sa ver prechodili po
          meste sem a ta a kradli pánu bohu nemilo deň a čakver koketovali s každým na dačo súcim
          mužským? Čo? Myslíš, že je to život? Že tie už nemajú starosti? Veď sú po uši zadĺžené!
          Koľké nemajú ani to, čo nosia na sebe. Ha, ha, ha, máš komu závidieť! — zasmial sa suchým,
          nervóznym smiechom.
    </tei:p>
    <tei:p>
     — Daj mi pokoj, ty si už raz taký, neuznáš.
    </tei:p>
    <tei:p>
     — Čo ti neuznám? Či nemáš v hojnosti všetko? Čo ti chybí?
    </tei:p>
    <tei:p>
     — Veď ty! Tebe je všetko dobre! Dajme tomu pokoj, — keď videla, že jej chce odvetiť.
    </tei:p>
    <tei:p>
     — Ustatá som, bolí ma hlava. Nechcem sa daromne rozčuľovať.
    </tei:p>
    <tei:p>
     Muž niečo zašomral a rýchlym krokom šiel na dvor, kde mu viazali do balov konope, ktoré
          nakúpil od ľudí a zajtra ich mal odoslať do fabriky.
    </tei:p>
    <tei:p>
     Janko medzitým dovezený tovar poukladal na miesto, zapísal do knihy a obsluhoval ľudí. A
          zase tiekla u Rovesných práca svojím obyčajným tokom.
    </tei:p>
    <tei:p>
     A predsa nie. Veselé zvuky klavíra rozliehali sa po celom dome a zalietli sťa jemný
          šumot až do sklepu. To Elenka hrala na klavíri. Taká bola šťastná, že je už doma, medzi
          svojimi, vo svojej milej izbe, tak ozdobenej. Všetko je jej, aj klavír! — Akí sú mi len
          dobrí, — vzdychla si, — a zase sa vrhla s celou mladistvou náruživosťou do milozvučných,
          laškujúcich melódií. Sedela na pekne vyrezávanom stolci pri skvostnom klavíri. Uprene
          pozerala do nôt. Jemné nozdry trochu vyhrnutého nošteka rozšírili sa pod dojmom hudby. Jej
          hladké líca zružoveli a malá kader gaštanovej farby zošmykla sa jej na čelo. Bledoružové
          šaty harmonicky splývali s náladou a jej biele ruky, prsty ktorých hybko pohybovali sa po
          klávesoch, odzrkadľovali sa vo vyleštenom, zlatými literami firmy okrášlenom veku
          klaviatúry.
    </tei:p>
    <tei:p>
     Janko počul Elenkinu hru. Tak mu bolo čudno okolo srdca. Radosť, zármutok, nádej a
          nepokoj zamieňali sa v ňom. „Ako môže byť len taká veselá, bezstarostná? Nič necíti voči
          mne? Ináč by mi rozumela, hľadala by spôsob.“
    </tei:p>
    <tei:p>
     — Čo vám je? — spytuje sa ho so smiechom nevesta, už vám druhý raz hovorím a vy nič. Čo
          ste taký zahútaný? — Či vás tamdnu bolí a či vás frajerka nechala? — a výsmešne naňho
          pozerá.
    </tei:p>
    <tei:p>
     Strhol sa ani zo sna.
    </tei:p>
    <tei:p>
     — Ale čoby, len mi tak prišlo. Čože by si chcela, Evička? Hádam novú šnúrku, či
          striebornú čipku na prusliak, aby si sa svojmu Martinovi zapáčila — čo?
    </tei:p>
    <tei:p>
     — Dajte pokoj, mladý pánko, nejde vám žart od srdca, viem ja, že vás niečo omína. Dajte
          mi tri rífy patelatu a červený pamok, ale taký, čo nepúšťa, či viete?
    </tei:p>
    <tei:p>
     — Dobre, dobre, všetko bude, ako si žiadaš.
    </tei:p>
    <tei:p>
     — No veď tak.
    </tei:p>
    <tei:p>
     Doniesol, odmeral.
    </tei:p>
    <tei:p>
     Keď odchádzala, ešte zo dvier mu zavolala: — A po druhý raz sa tak nezahútajte, lebo sa
          svet bude nazdávať, že ste ohluchli.
    </tei:p>
    <tei:p>
     *
    </tei:p>
    <tei:p>
     Zmrklo sa. Ferko s veľkým rachotom spúšťal a zatváral železné dvere na obchode. Večera
          sa tiež minula, a to dosť ticho. Domáca pani nemala dobrú vôľu, žalovala sa na hlavu,
          Rovesný málo hovoril, bol ustatý, a žena mu tiež pokazila vôľu, a to na celý deň. Elenka
          počala nadpriadať rozhovor i smiechom chcela odbiť mlčanie, ale keď sa jej to nepodarilo,
          zatíchla aj ona. Každý sa ponáhľal čím skôr odísť od stola.
    </tei:p>
    <tei:p>
     Janko po večeri šiel na preddomie. Sadol si na lavičku. Vozy tiahli pred ním z poľa.
          Zďaleka počul spev robotníc. Stával sa zreteľnejším, až počul aj obsah piesne:
    </tei:p>
    <tei:l>
     Keby mi neboli vŕšky na závade,
    </tei:l>
    <tei:l>
     bola by videla, bola by videla
    </tei:l>
    <tei:l>
     milého v záhrade!
    </tei:l>
    <tei:p>
     A za tým jedna zo speváčok zaujúkala, až sa ozvalo. Popri ňom grúli a kvičí prasa, už
          zadychčané. Zastane pred každou bránou, akoby sa dnu pýtalo a zase beží ďalej. Zatáralo sa.
          Pomaly sa zotmilo. Oproti nim v dome aj svetlo zapálili. Hore na nebi zjavujú sa drobné
          svetielka hviezd. Čím diaľ, tým je ich viacej. Vynorujú sa s hasnutím denného svetla. Už sa
          jasá mdlým fosforečným svetlom aj mliečna cesta. Na južnom nebi, neďaleko súhvezdia Orla,
          je najjasnejšia. Tam sa delí na dva jasné prúdy. A v tmavej medzere medzi nimi tiahne sa
          dlhočizné telo zmije v ohromnom polkruhu, aby sa končilo v trojuhlastej hlave, blízko
          pekného súhvezdia Herkulesa a sťa brilianty ligotajúcich sa hviezd severnej koruny.
    </tei:p>
    <tei:p>
     Zotmilo sa. Ruch na ulici zamĺkol. I vznikli v ňom obrazy mladosti. Lúčenie s rodičmi,
          keď ho viezli do Rovesných za učňa. Ako sa vždy bál! Elenka bola vtedy šesťročná. Pribehla
          k nemu, ukazovala mu bábiky a iné hračky. Spriatelil sa s ňou. Večierkom jej rozprával
          povesti. Túlila sa k nemu, keď jej rozprával o zlej macoche a o dvanásťhlavých drakoch.
          Spomenul si na jej vystrašenú tvár a oči. Rada sa bavila s ním. Nikdy ju nedráždil,
          nehneval ako jej brat Vlado. Ten čo mohol, urobil jej proti vôli a bol rád, keď ju mohol
          napáliť. On ju v takýto čas zastával, bránil. Ako to všetko prešlo ani sen! Rozpomenul sa,
          ako plakala, keď ju prvý raz odviezli do mesta. Pribehla k nemu so slzami v očiach a
          prosila ho, aby dal pozor na jej bábiky a na mačiatka. Sľúbil jej to a samému ťažko bolo
          lúčiť sa s ňou. Potom sa už len v lete vídavali, keď prišla na prázdniny. Akú mal radosť,
          keď zamieňala matku alebo otca v sklepe pri obsluhe, alebo pri kase. Čo si v taký čas
          všetko narozprávali, nažartovali. Ani on, ani ona sa nestarali o to, kde to všetko zájde,
          lebo na to ani nemysleli. Načo, keď im bolo tak voľne, dobre! Len vlani, pri odobierke
          vzbudil sa v ňom už povedomý hlboký cit lásky voči nej. Nevedel sa dosť natešiť, napásť oči
          na veselom, celý dom oživujúcom dievčati. Všade ho bolo plno. Tu spievala, tam zase bolo
          počuť jej svieži smiech, zase dupot nožiek, keď tancovala. Začal si vytvárať obrazy do
          budúcnosti. I skrsli v ňom jeden za druhým, v pestrých, veselých farbách, hodne šťastné,
          tak ako v povestiach. Ani na jednom nechýbala Elenka. I dumal, ako bude pracovať, ako
          zbohatne, len aby si ju zaslúžil. Časom prevezme obchod, pretvorí ho podľa svojej vôle,
          rozšíri ho. Bude cteným, váženým človekom a ona bude jeho ženou. A teraz, zrazu, ani sám
          nevie, prečo sa cíti opustený. Bojí sa, že mu nádeje stroskotajú! Prečo? Nevie, len cíti
          nepokoj, ktorý ho morí. Bojí sa, že ho už nechce. Možno videla v meste inakších,
          schopnejších. Veď je pravda, že sa naňho usmiala, ale… A potom mať… Vedel, že mu je
          neprajná…!
    </tei:p>
    <tei:p>
     Na tichý štrkot okna prebral sa z myšlienok. Pozrel hore i zazrel v šere bielu ruku, ako
          ticho otvára krídlo okna. Srdce mu silne zabúšilo. Skočil z lavičky a priblížil sa k
          obloku. Bola to ona. Nahýnala sa von.
    </tei:p>
    <tei:p>
     — Elenka! Ešte nespíš?
    </tei:p>
    <tei:p>
     — Nie, dnu je tak dusno, a vonku je tak príjemne.
    </tei:p>
    <tei:p>
     Vetrík zavial listy vysokého topoľa zaševelili.
    </tei:p>
    <tei:p>
     — Čo ti je, že si taký? — šepce ona.
    </tei:p>
    <tei:p>
     — Bohvie, čo mi je. Nejaká túha, ba smútok mi zasadol na srdce, ani sám neviem prečo.
    </tei:p>
    <tei:p>
     Uprel tvár k oknu, aby ju lepšie videl, hlas sa mu triasol roztúžením. Klobúk zošmykol
          sa mu z hlavy a spadol na zem. Ešte väčšmi sa nahla a rukou dotkla sa jeho obnaženej hlavy
          a prsty sa jej vnorili do bujných šuhajových vlasov.
    </tei:p>
    <tei:p>
     Chytil jej rúčku a posypal ju bozkami.
    </tei:p>
    <tei:p>
     — Veľmi, veľmi ťa milujem, — šeptal jej.
    </tei:p>
    <tei:p>
     Ruka sa jej zachvela pri počutí týchto jej takých nových slov.
    </tei:p>
    <tei:p>
     Aj on sa striasol. Obaja pocítili niečo neobyčajné, celkom nové, akoby úder elektrickej
          iskry. Vytiahla si ruku z jeho…
    </tei:p>
    <tei:p>
     — A ty? — prosí túžobne i so strachom.
    </tei:p>
    <tei:p>
     — Choď spať, už je pozde.
    </tei:p>
    <tei:p>
     — A ty nič? — spytuje sa zmierajúcim hlasom.
    </tei:p>
    <tei:p>
     — I ja! — odvetila tíško, len-len že počul.
    </tei:p>
    <tei:p>
     Zatvorila okno.
    </tei:p>
    <tei:p>
     — Nejdi ešte! — prosil, no darmo, okno sa už viac neotvorilo, ani sa v ňom viac biela
          postava dievčaťa neukázala.
    </tei:p>
    <tei:p>
     Bol preplnený citom. Pozrel ešte raz na zatvorený oblok, potom šiel do dvora, tam v
          bočnom krídle domu bola jeho izbička. V nej spal Ferko na železnej posteli. Zreteľne počul
          jeho pravidelný, hlboký dych. Nemohol vydržať v tom úzkom priestore, vyšiel na dvor,
          stadiaľ do záhrady. Tam sa prechodil dlho do noci.
    </tei:p>
   </tei:div>
   <tei:div type="chapter">
    <tei:head>
     II.
    </tei:head>
    <tei:p>
     O dva týždne po Elenkinom príchode prišiel domov z Pešti aj Vlado a to ako absolvovaný
          právnik. Prišiel s ním aj jeho priateľ Viktor Klenovský. Klenovský bol tiež zvŕšeným
          juristom a chcel v najbližšom čase vstúpiť ako praktikant do stoličnej služby, aby po
          ročnej praxi mohol zložiť skúšku zo štátnych vied a stať sa slúžnym, alebo iným vyšším
          úradníkom v stoličnom dome. Po ich príchode sa dom Rovesných celkom zmenil. Sama Rovesná,
          hoci sa obliekala aj potom jednoducho, po domácky, predsa viac pozornosti venovala svojmu
          odevu a účesu, ako predtým. Elenka, rozumie sa samo sebou, teraz tiež častejšie stála pred
          zrkadlom a toaletným stolíkom. Otec sa v prvé dni veľmi durdil, veď si musel, chudák, syna
          vymieňať, pošlúc mu vopred značnejšiu sumu, aby mohol prísť domov.
    </tei:p>
    <tei:p>
     Po príchode ale zbadal, že Vladovi chýba zlatá retiazka aj s hodinkami, a keď mu šaty
          vyberali z kufra, tak tam tiež nebol ani zimník ani zvrchník, ba zmizol aj čierny salónny
          oblek.
    </tei:p>
    <tei:p>
     — Kde sú tie hodinky? Čo si porobil so šatami? — spytoval sa otec syna.
    </tei:p>
    <tei:p>
     Vlado chladnokrvne vytiahol z bočného vrecka elegantnú tobolku. Bola povážlivo tenká.
          Vytiahol z nej tri cedule zo záložne rozličnej farby a podávajúc ich otcovi, podotkol:
    </tei:p>
    <tei:p>
     — Nehnevaj sa, otecko, ale naozaj som nemohol ináč. Teraz je strašná drahota v Pešti a
          potom, vieš, mal som sa aj slušne obliekať, aj žiť podľa toho. Treba sa mi bolo ukázať tu,
          ukázať tam, nuž a to všetko stojí veru peniaze. Ináče, ako vidíš, veľa som na ne ani
          nepožičal, len stoštyridsaťpäť.
    </tei:p>
    <tei:p>
     — Prečo nie okrúhlych stopäťdesiat? — spytuje sa otec uštipačne, — to si chcel hádam
          gazdovať? Pekne pokračuješ, môžem povedať. Bude z teba pán, len či ti dôchodky dostačia?
    </tei:p>
    <tei:p>
     Matke sa tiež nepozdalo synovo trovenie, ale ako jedináčikovi čo by všetko neprehliadla.
          Tešila sa tým, že časom vykysne, vyburáca sa a potom sa zmení, ale zato ju mráz prechodil,
          keď otec vyratúval, čo všetko potrovil, a pritom si pripomenula ešte, že mu aj ona
          ukradomky posielala. Keď ale pozrela na Vlada a videla, aký je pekný, akú má interesantne
          bledú tvár s jamôčkou na brade, aký je štíhly — aj ona bola taká za mladi — tak sa hneď
          uspokojila.
    </tei:p>
    <tei:p>
     A ozaj, Vlado bol elegantný zjav. Počnúc od účesu, všetko bolo na ňom podľa najnovšieho
          strihu. Mal vysoký, zohnutý golier, pripnutý o jemnú batistovú košeľu s tenkou tmavomodrou
          mastičkou, kabát voľný so širokými rukávmi, pri konci zostrihnutými do ostrého uhla. Vestu
          mal tmavosivú, vyšívanú červenými kockami a kolieskami. Nohavice, tej istej farby čo kabát,
          boli pri vrchu voľné, zato nadol sa úžili, aby mu lýtka vynikli. Látka odevu naoko drsná,
          ale znalec hneď pozná, že je pravá anglická. Kdeže by teraz inteligentný mladík aj z inej
          nosil?! To by len bolo! Hneď by ho poznali, čo je za vtáka, nie, radšej nebude jesť! A čo
          povedať o pravých amerických topánkach? A keď si sadne a krížom preloží nohy, nuž i spod
          nohavíc mu vykúkajú modré, hodvábne pančuchy.
    </tei:p>
    <tei:p>
     Raz sa mu bol otec pozastavil nad obuvníckym účtom.
    </tei:p>
    <tei:p>
     — Otecko môj, to tak musí byť. Svet je už raz taký. Ak si nie odetý ako iní, hneď ťa
          vezmú do reči, alebo ťa obídu, keď ti pozrú na nohy…
    </tei:p>
    <tei:p>
     — Tak, — skočil mu do reči, — to je už inšie! Predtým ľudia hľadeli na hlavu, teraz ale
          na nohy, to som, uznám, nevedel, ale môžbyť, že máš aj pravdu.
    </tei:p>
    <tei:p>
     Kdeže by na snehovitých manžetách mohli chybovať zlaté gombičky a vo vrchnom vrecku
          kabáta ako pavučina jemný ručníček, pekne poskladaný a drahou voňavkou napustený?
    </tei:p>
    <tei:p>
     Akože by mu neodpustila mať? Ako by ho nezastala pred otcom?!
    </tei:p>
    <tei:p>
     Jeho druh bol vysoký, štíhly mladík. Mal bledú, zaujímavú tvár. Tmavožlté fúziky mu boli
          nakrátko ostrihané. Hlava mu bola trochu napred naklonená, aby sa podobal nejakému
          štátnikovi alebo aspoň hlavnému županovi, možno, že i preto, aby sa zdalo, že bohvieaké
          problémy znepokojujú jeho ubolenú hlavu. Bol tiež od päty po hlavu podľa najnovšej módy
          oblečený. Často sa zahľadel na svoje starostlivo pestované ruky a na dlhé ružové, lesklé
          nechty. Vzal perleťový nožík s malým pilníkom a nožničkami, aby si ich očistil a ofúkal.
    </tei:p>
    <tei:p>
     — Pováž si, — prehovoril Vlado, vstupujúc do svojej izby, — starý bol nemilo prekvapený
          pri pohľade na záložné cedule. Čo som mal robiť? Musel som mu ich ukázať. Teraz mi už
          odľahlo, viem, že ich vymení. Len keď je už po tom, beztak by sa to bol dozvedel. Teraz je
          už dobre, zabudne na to. Ešte sa dnes rozveselí, keď poviem niekoľko anekdôt. Pri večeri
          ale spustíme nejakú vedeckú dišputu.
    </tei:p>
    <tei:p>
     — O zmenkách? — spýtal sa Viktor a zasmial sa hlasite.
    </tei:p>
    <tei:p>
     — Nedbám, — odvetil Vlado s úsmevom, zaiste mu porozumel. — Nemáš cigaretu? Dnes som si
          objednal purzičán a sultánflór, neboj sa, budeme mať čo fajčiť. Ak nemáš, pôjdem do sklepu,
          sú tam len hölďky… A vieš, že také len v najväčšej núdzi…
    </tei:p>
    <tei:p>
     — Ešte mám niekoľko, — a podáva mu striebornú tabatierku.
    </tei:p>
    <tei:p>
     Zapálili si. Modrý, vonný dym začal sa tiahnuť v tenkej vrstve po izbe.
    </tei:p>
    <tei:p>
     — Poďme trochu do záhrady, už sa ma tu nuda chytá.
    </tei:p>
    <tei:p>
     — Nedbám, — odvetil Vlado.
    </tei:p>
    <tei:p>
     Na konci priestranného dvora bola veľká záhrada. Hneď napredku boli starostlivo upravené
          hriadky, v nich sa pestreli rôzne kvety. Tu vydávali silnú vôňu fialky, tam zase verbény
          zaujali celé koleso. V prostriedku kvetnej plochy, vo veľkom kole kvitli rôznofarebné ruže.
          Nad pieskovým chodníkom stáli štíhle, z latiek pozbíjané brány. Po niektorých sa ťahal
          klematis a zasa druhé boli obvinuté ťahavou ružou s veľkými kyticami tmavočervených ruží.
          Na konci kvetnej partie ťahal sa z jednej strany dlhý pás sliezskych ruží, z druhej strany
          georgíny.
    </tei:p>
    <tei:p>
     Kvetnicu oddeľoval od hriadok pre zeleninu širší chodník, vysadený z jednej i z druhej
          strany vysokým viničom, ďalej bol ovocný sad a v úzadí stáli štyri košaté lipy. Pod ich
          korunou boli rozostavené lavičky.
    </tei:p>
    <tei:p>
     — Ozaj, čo teraz robí Mici? Či myslí ešte na teba? — spytuje sa Vlado svojho priateľa.
    </tei:p>
    <tei:p>
     — Tá? Čo by robila, tróni v kaviarni ako obyčajne, značí do knihy mrazivo, pikolo,
          čiernu, alebo kapucíner. Keď stačí, napráva si bielymi rúčkami účes, pozrie sa do zrkadla,
          ktoré jej stojí za chrbtom, keď je s tým hotová, obzerá znaleckým pohľadom hostí a
          kedy-tedy, keď ju nuda premáha, si ukradomky aj zívne. Môžbyť, že ju už okolo pultu
          obletujú aj nové motýle, alebo…
    </tei:p>
    <tei:p>
     — Veľmi žialila za tebou, aj plakala, keď sme odchádzali.
    </tei:p>
    <tei:p>
     — Nemyslel som, že si taký nováčik, keď to berieš tak tragicky. Ubezpečujem ťa, že
          nenosí smútok za mnou, ale sa snaží vynahradiť si stratu iným. — Medzi rečou odrezal si z
          ružového kríka bledožltý puk a strčil si ho do kabátovej dierky.
    </tei:p>
    <tei:p>
     — Ach, či len hreje slnce, — vzdychol, — poďme do chládku.
    </tei:p>
    <tei:p>
     — Poď, zavediem ťa pod lipy.
    </tei:p>
    <tei:p>
     Tam sedela Elenka a vyšívala nástolník. Mala na sebe biele ľahučké šaty. Hrdlo mala
          obnažené. Široká, poskladaná čipka splývala jej až na plecia. Na hrdle leskla sa jej tenká
          zlatá retiazka so zlatým srdiečkom. Spočívalo v záhyboch čipky a len vtedy sa na okamih
          vynorilo, keď silnejšie pohla hlavou. Vtedy sa zalesklo a drobné briliantové očko na ňom sa
          zatrblietalo ani kvapôčka rannej rosy na kalichu bielej ľalie. Bola nahnutá nad šitím.
          Slnečné lúče predrali sa cez škáry vetiev a osvietili v malom kruhu jej gaštanové vlasy,
          takže sa zaleskli sťa tenulinké, zlaté nite. Tvár jej ostala v tôni. Práve dovŕšila jeden
          kvietok.
    </tei:p>
    <tei:p>
     Rozprestrela nástolník a držala ho obďaleč, pritom si hlavu nabok nahla a tak ho
          skúmala, či je súzvuk farieb dobre ulahodený. Bolo počuť kroky. Pozrela v tú stranu i
          zazrela Viktora a Vlada. Jedným pohybom zložila nástolník do lona a trochu sa začervenala.
    </tei:p>
    <tei:p>
     — Ste veľmi usilovná, — prihovoril sa Viktor, — a aké príjemné miesto ste si vyvolili.
          Opravdu je tu rozkošne. — Zastal pred ňou, klobúk sňal z hlavy a prešiel si ručníkom po
          čele. — Na slnci je úžasne. Dovolíte, aby som si sadol?
    </tei:p>
    <tei:p>
     — Prosím, nech sa páči, — pošinula sa trochu ďalej a nevedomým pohybom pritiahla si
          sukienku trochu bližšie k sebe.
    </tei:p>
    <tei:p>
     Sadol si na kraj lavičky.
    </tei:p>
    <tei:p>
     — Poď, sadni si aj ty! — zavolal na Vlada.
    </tei:p>
    <tei:p>
     — Nechce sa mi, budem radšej stáť.
    </tei:p>
    <tei:p>
     — Je tu ozaj príjemne, — a pozrel na dosť široký, pieskom vysypaný priestor medzi
          lipami. Po ňom sa pohybovalo mnoho väčších-menších slnečných škvŕn, podľa toho, akou silou
          pokolísal vetrík lístie stromov.
    </tei:p>
    <tei:p>
     — Netúžite za Pešťou? — spýtala sa Elenka.
    </tei:p>
    <tei:p>
     — Ani najmenej, tam je teraz úžasná zápara. Spústa vysokých domov vydychuje horúčosť na
          nevydržanie a keď človek príde domov, akoby do vykúrenej pece vstúpil. Teším sa, že môžem
          byť na vidieku, vo vašom kruhu. — Slovo „vašom“ silnejšie prízvukoval. — Len či vy budete
          spokojní so mnou, — pozrel na ňu a na Vlada spýtavým pohľadom. Malý, sotva badateľný úsmev,
          výraz spokojnosti a samolásky poihrával mu okolo úst.
    </tei:p>
    <tei:p>
     — Prosím, — odvetila náhle, — buďte ubezpečený o našej pohostinnosti, — a zase jej
          vstúpila rumeň do tvári. Nebola ešte zvyknutá na rozhovor s mladými ľuďmi a najmä z
          veľmesta.
    </tei:p>
    <tei:p>
     — Netáraj, kamarát a neafektuj, — odvetí Vlado lenivo, — zabav sa u nás, dokiaľ sa ti
          páči a cíť sa ako doma.
    </tei:p>
    <tei:p>
     Medzitým Viktor ponúkol Vlada cigaretou a sám si jednu položil do úst. — Hop! zabudol
          som si zápalky, daj mi ohňa!
    </tei:p>
    <tei:p>
     — Ja tiež nemám, — odvetil Vlado, — počkaj, hneď ich donesiem. — A už sa ponáhľal po ne.
    </tei:p>
    <tei:p>
     Ostali samotní. Mlčali. Elenka pokračovala v práci. Pozerala uprene na výšivku, ale zato
          cítila Viktorov pohľad na sebe. Znepokojila sa, tak by bola chcela utiecť, skryť sa niekde,
          ale strach pred výsmechom ju akoby prikoval k miestu. On pásol si oči na nesnádzach
          dievčaťa. Zrazu sa k nej nahol a so zvláštnym zaujatím sa díval na jej ručnú prácu.
    </tei:p>
    <tei:p>
     — Ukážte, prosím, čo vyšívate.
    </tei:p>
    <tei:p>
     — Nič takého, je to len pletka, — a zakryla nástolník rukou. — Bojím sa, že ho
          skritizujete.
    </tei:p>
    <tei:p>
     — Ja? Či ma za takého zlomyseľného považujete? Uisťujem vás, že i to málo, čo som letkom
          zazrel, poukazuje na jemný vkus.
    </tei:p>
    <tei:p>
     Sedela v rozpakoch.
    </tei:p>
    <tei:p>
     — Neukážete mi? Ani by ste nemysleli, ako ma zaujímajú ženské ručné práce.
    </tei:p>
    <tei:p>
     — Nuž viďte, keď si tak žiadate, — a rozprestrela hotovú časť nástolníka.
    </tei:p>
    <tei:p>
     — Pekná práca, — poznamenal po malej chvíli, — len tento púčok by mohol byť o jeden
          nádych bledšou farbou vyšitý, — a ukázal na kvet, ktorý bol bezprostredne pri jej ruke. I
          dotkol sa, akoby náhodou, jej ruky. Odtiahla si ju s chvatom a zapálila sa. Neodvážila
          pozrieť naňho. Hnevala sa sama na seba. „Čo si o mne pomyslí? Zaiste som pred ním len
          dedinské húsa.“ Pri pomyslení na to sa zhrozila, pozbierala všetky sily a pozrela mu do
          očí. Už sedel rovno. Žiarila z nich veselosť. Usmieval sa priateľsky, akoby jej dodával
          smelosti.
    </tei:p>
    <tei:p>
     Uspokojila sa.
    </tei:p>
    <tei:p>
     — Ja som tiež tak myslela ako vy, len na dedine hodváb vo všetkých odtieňoch nedostať,
          preto musíme sa uspokojiť s takým, aký máme.
    </tei:p>
    <tei:p>
     „Rozkošné decko,“ myslel si, „je, pravda, ešte len žabka, ale to je pri nej okúzľujúce.
          Afektovanie kokiet som už zunoval. Tak sa zdá, že jej rodičia sú hodne operení.“
    </tei:p>
    <tei:p>
     Vlado sa už vrátil so zapálenou cigaretou. Podal ju Viktorovi, aby si o ňu pripálil a
          potom sa rozprúdil veselý hovor medzi nimi.
    </tei:p>
    <tei:p>
     — Elenka, či sa pamätáš, čo sme sa tu navystrájali, keď sme boli malí. Pozriže, Viktor,
          na tamtú haluz, čo je na samom vrcholci. Na tej som raz zbadal hniezdo, myslím, stračie
          bolo. Vyštverám sa hore, vedel som liezť ani veverica, i zazrel som v ňom štvoro vajec.
          Hneď som ich vybral. Ale kde ich položiť? Kabát som zhodil, do nohavíc nemôžem, tam by sa
          rozpučili, nuž hajde za košeľu. Leziem pozorne dolu s korisťou a ako sa šmýkam dolu, tu
          schrapští jedna halúzka podo mnou. Zľakol som sa, objal som pevnejšie driek lipy a vtom sa
          vajcia za košeľou rozpučili a začala mi praženica tiecť po holom tele. Úprimne vyznávam, že
          som nebol hrdý na korisť, — a zasmial sa chutne. — Ty si tamto stála, — pokračoval, — akoby
          ťa teraz videl. Keď si ma zazrela tak doriadeného, začala si ťapuškať rúčkami a smiať sa,
          len sa tak ozývalo. Mohla si mať vtedy asi päť rokov. Bál som sa výprasku, ak by sa rodičia
          dozvedeli, i nevedel som, čo si mám počať v tom kríži. Našťastie prišiel Janko, doniesol mi
          svoju košeľu. Preobliekol som sa, košeľu zafúľanú som skryl a tebe som dal sklenenú prizmu,
          ktorá hrala dúhovými farbami a poprosil som ťa, aby si rodičom nepovedala, čo sa mi
          prihodilo. Prisľúbila si mi sväto-sväte.
    </tei:p>
    <tei:p>
     — Ale si sa mi vyhrážal, že ma vybiješ, ak poviem…
    </tei:p>
    <tei:p>
     — Len čo sme si sadli k večeri, — pokračoval zase, — tu sa moja milá sestrička začne
          hniezdiť na stoličke a pritom vše na mňa, vše na rodičov fľochne. „Už ma vyzradí,“ stŕpal
          som a kývol som na ňu i pohrozil sa jej, ale len potajme. Len keď ti ona začne hlasne:
          „Neboj sa, nepoviem…“
    </tei:p>
    <tei:p>
     „Čo nepovieš, Elenka?“ spýtala sa jej mama. A ty si začala: „Ani Vlado nebol na lipe,
          ani nevyberal vajcia, ani sa mu nerozpučili za košeľou, ani ju nezafúľal, ani mu Janko
          nedal čistú košeľu.“
    </tei:p>
    <tei:p>
     „Čo to hovoríš?“ spytuje sa otec, a keďže som pri ňom sedel, tu mi hneď rozopäl kabát, a
          hľa, zazrel Jankovu košeľu na mne. Môžeš si predstaviť, že mi nebolo do smiechu; bol som
          blízo ohňa. „Ja som nechcel,“ tajil som a hlas mi prechádzal do plaču.
    </tei:p>
    <tei:p>
     „Čo si nechcel?“ Málo chýbalo, že som si neutŕžil jednu.
    </tei:p>
    <tei:p>
     Matka to zbadala i prísne mi rozkázala, aby som hneď doniesol tú osudnú košeľu. Smutne
          som kráčal do najodľahlejšieho kúta záhrady a vytiahol som ju z buriny. Corpus delicti
          žltol sa na nej. Aby nebol taký zrejmý, utieral som ju o trávu.
    </tei:p>
    <tei:p>
     — Hahaha! — zasmial sa, v čom mu i Viktor a Elenka pomáhali, ba poslednej sa až slzy
          ronili od smiechu.
    </tei:p>
    <tei:p>
     — To len bolo ešte, — pokračoval, — praženica sa ešte väčšmi rozotrela a tráva tiež
          zanechala za sebou hojnú, zelenú stopu. Keď mama videla košeľu takú doriadenú, nemohla sa
          zdržať smiechu, otec sa tiež pod fúzy uškŕňal a my s Jankom museli sme kľačať jeden v
          jednom, druhý v druhom kúte. On vraj za to, že mi pomohol zatajiť.
    </tei:p>
    <tei:p>
     — Chudák, — volala Elenka, — vždy zle pochodil, aj vtedy, keď sme mali toho zlého
          moriaka. Mala som červené šaty a vybehla som na dvor. A tu, ani som nezbadala, len keď mi
          už moriak sedí na chrbte a začne ma ďobať do hlavy. Šťastie, že som mala ručník. Kričala
          som, čo mi hrdlo stačilo. Na moje volanie pribehol Janko, chytil moriaka, ale ho ten tak
          ďobol do ruky, že sa mu potom zadlho jatrila. Ale aj dostal, keď sa otec dozvedel, odsekol
          mu hlavu na kláte, veru!
    </tei:p>
    <tei:p>
     — Komu? — spytuje sa Viktor s úsmevom.
    </tei:p>
    <tei:p>
     — Nuž moriakovi, — odvetí ona a čuduje sa, že neporozumel.
    </tei:p>
    <tei:p>
     — Ja reku, že Jankovi, — doložil Viktor vážne.
    </tei:p>
    <tei:p>
     — Ale ba, — vtom zbadala, že sa jej len posmieva. Zahanbila sa a odvrátila sa od neho.
    </tei:p>
    <tei:p>
     Priblížil sa k nej.
    </tei:p>
    <tei:p>
     — Hneváte sa? — spytuje sa žartovne, a chce jej pozrieť do očí.
    </tei:p>
    <tei:p>
     — Nie, — odvetí tíško a slzy sa jej tisnú.
    </tei:p>
    <tei:p>
     Medzitým sa slnce nížilo k západu. Tône líp sa čím diaľ, tým väčšmi dĺžili. Na nebi sa
          malé obláčiky začali skvieť v červeno-ohnivom jase. Slnečné lúče predierali sa takmer
          vodorovne cez spústu lístia a rozplietli sa na tenulinké vlásky dúhovej farby. Horúčosť
          klesla, občerstvujúci severný vetrík zašumel medzi ratolesťami. Vôňa kvetín zosilnela:
          Pomaly sa tratilo slnečné svetlo. Už len vrcholce líp skveli sa v jasnozelenej pozlatistej
          farbe. Aj to zmizlo. Slnce zapadlo, blížil sa súmrak.
    </tei:p>
    <tei:p>
     — Aby sa vám páčilo k večeri, odkazujú mladá pani, — volala ich slúžka.
    </tei:p>
    <tei:p>
     — Poďme teda, nech sa vám páči, — volala hosťa Elenka a sama kráčala vopred ľahko sťa
          srnka po úzkom záhradnom chodníku.
    </tei:p>
    <tei:p>
     V izbe našli hosťa, učiteľa Poničana.
    </tei:p>
    <tei:p>
     Poničan bol učiteľom v Rovesnom. Často prichodil k Rovesným. Bol už štyridsiatnik,
          voľačo vyšší od strednej postavy, chudorľavý, ale pritom zdravý. Ťahy tváre nemal súmerné,
          ba na prvý pohľad odpudzujúce, ale keď sa mu zaiskrili oči, poihral mu úsmev a keď
          prehovoril príjemným hlasom, vtedy obyčajne zmizol prvý nepríjemný dojem. V taký čas zväčša
          prekvapene pozrel naňho prvý raz vidiaci ho človek.
    </tei:p>
    <tei:p>
     Večera bola chutná, i vínko bolo dobré, a tak nemohla vystať ani živá nálada. Sprvu išlo
          to, pravda, vážne, najmä keď sa Rovesný sťažoval na drahotu.
    </tei:p>
    <tei:p>
     — Povážte, aký je to rozdiel, — hovoril, — ešte len nedávno mohol som dať kilo cukru po
          88 halierov, teraz je už 96, a tak je to aj pri strižnom tovare. Teraz má kupec veľké
          ťažkosti. Ľud nechce veriť, že viac platíme za tovar, nazdá sa, že len my dvíhame cenu, aby
          sme čím viac zarobili. A predsa, čím je drahší tovar, tým je menší odbyt. Čo to len bude,
          ak to takto dlho potrvá? — a pozrel ustarostene dookola.
    </tei:p>
    <tei:p>
     — Vám, pán Rovesný, sa nič nestane, ľahko to prenesiete, — odvetí učiteľ, — ale pre nás
          je to trochu ťažšie. Keď je tovar drahší, povýšite mu úmerne cenu. Ale my? Máme beztak
          nepomerne malý plat a k tomu svet požaduje od nás mnoho, musíme ísť slušne. Niet sa čo
          čudovať, keď aj pri najväčšom utiahnutí cerí sa na nás nedostatok.
    </tei:p>
    <tei:p>
     — Uznám vám, viem, ako sa trápne žije zo skromných dôchodkov.
    </tei:p>
    <tei:p>
     — Nech sa vám páči ešte z tej pečienky, — núka domáca učiteľa.
    </tei:p>
    <tei:p>
     — Ďakujem, už som dosť…
    </tei:p>
    <tei:p>
     — Viete dobre, že košík neprijímam, a čo by to bolo… Ty, muž, nože nalej. Čo máme vždy
          spomínať starosti, sú nám ustavične za pätami. Zabudnime na ne aspoň vtedy, keď sme
          vovedne.
    </tei:p>
    <tei:p>
     — Tak je, máte pravdu, pani Rovesná, — prikývol učiteľ a krájal si ďalej šťavnatý kus
          pečienky.
    </tei:p>
    <tei:p>
     Vlado ale z druhej strany priskočil, aby mu nalial víno do pohára.
    </tei:p>
    <tei:p>
     — S rohičkou a či čisté?
    </tei:p>
    <tei:p>
     — Prosím s rohičkou. Zmužneli ste, ako som vás nevidel, trochu ste aj schudli.
    </tei:p>
    <tei:p>
     — Hja, mohol sa veru aj lepšie vypásť na takej drahej strave, — uštipol otec.
    </tei:p>
    <tei:p>
     — Len pomerne k drahote, — odvetil syn a pozrel na Viktora.
    </tei:p>
    <tei:p>
     Viktor sa usmial naňho, porozumel narážke.
    </tei:p>
    <tei:p>
     — Chodievali ste niekedy do snemu? Môže byť zaujímavé sledovať debatu.
    </tei:p>
    <tei:p>
     — Nemôžem povedať, — odvetil Vlado a sadajúc si na miesto, zbadal, že Jankovi nenalial.
          — Odpusť, — a nahol sa, aby aj jemu nalial.
    </tei:p>
    <tei:p>
     — Ďakujem, — odvetil Janko.
    </tei:p>
    <tei:p>
     — Dva razy som bol v snemovni, — pokračoval Vlado, — ale potom mi ani do umu neprišla.
          Vám dedinčanom je to, uznám, zaujímavé, ale my Pešťania sme na to už navyknutí. A potom, čo
          tam možno vidieť: ako sa vadia, nadávajú si? Ešte keď je nejaký hec, škandál, to ešte
          obstojí, vtedy tam možno aj pekné dámy vidieť, ale takto? To radšej zábavnejším spôsobom
          zabijem čas. Ale len hovoriť a nič nepiť, to tiež nič nestojí. Na zdravie, páni! — Štrngol
          si so všetkými. — Servus, Viktor, — a žmurkol naňho.
    </tei:p>
    <tei:p>
     — Stretli ste sa niekedy s K.? Myslím, je tiež právnikom.
    </tei:p>
    <tei:p>
     — Poznám ho z videnia, zišiel som sa s ním dva-tri razy, ale bližšie sa nepoznáme.
    </tei:p>
    <tei:p>
     — Prečo?
    </tei:p>
    <tei:p>
     — Čudák je, idealista, vždy je zahĺbený do kníh. Boh sám vie, čo všetko študuje, a keď
          sa aj zídeš s ním, o inšom nehovorí, len o filozofii, potom toho toľko narozpráva, že niet
          mu konca kraja. Teraz práve zaoberá sa sociálnou otázkou. Kvôli nej pobehá všetky knižnice.
          A ja rád som, keď si zvŕšim svoje. Kto by to vždy žmúril pri knihách, chcem mať slobodný
          čas aj na kopanú, dostihy a do divadla.
    </tei:p>
    <tei:p>
     — Ach, divadlo! — vzdychla si Elenka, — tak by som chcela počuť Flóru P. Toľko som o nej
          počula i čítala. Musí krásne spievať. Počuli ste ju? — obrátila sa k Viktorovi.
    </tei:p>
    <tei:p>
     — A koľko ráz, — odvetil s úsmevom. — Ináč, môžem vám povedať, slečna, že čo sa hlasu
          týka, už nie je najslávnejšia, veľmi často sa jej aj kiks prihodí. Ale čo ju pútavou robí,
          to je jej krásna postava, nuž a potom — doložil tajuplne, — zaujímavosť jej dodávajú aj
          styky s vysokými kruhmi.
    </tei:p>
    <tei:p>
     — Hm, hm, — odŕhal Rovesný a nervózne sa chytal pohára. — Čo nás tam do herečiek, — bál
          sa, že Elena viac počuje, ako čo je potrebné. — Radšej sa napime, — a hrmotne si štrngol s
          učiteľom.
    </tei:p>
    <tei:p>
     — Dovoľteže, Vlado, predsa je K. z našich najnadanejších šuhajov a je aj našim krajanom.
          Myslím, nebolo by vám na škodu, keby ste sa spriatelili s ním.
    </tei:p>
    <tei:p>
     — Načo? My sme rozdielnej povahy. Má iste iný názor na život ako ja. On sa ženie bohvie
          za akými ideami, utópiami, borí sa za ne — a úspechu niet. Načo je to? Má nepriateľov na
          všetky strany, opovrhnutý je od väčšiny, ba je aj za nebezpečného vyhlásený, ktorý chce
          svojimi utópiami prevrátiť terajší ustálený poriadok, protiviť sa jednotnej štátnej idei a
          zahrať si na vodcu ľudu. Nie, to nemá zmysel! Ja si chcem pomaly zvŕšiť svoje štúdiá,
          dostať diplom, a potom žiť. Čo sa ja mám páliť za iných a škodiť sám sebe, keď môžem
          pohodlne žiť? Najhlavnejšia starosť mi je zadovážiť si postať a v prípade potreby postaráme
          sa už aj o nejakú protekciu. — Všakver? — a pozrel na Viktora.
    </tei:p>
    <tei:p>
     Učiteľ zamĺkol. Smútok mu zaľahol na prsia. Hľa, kde vedie terajšia výchova. Niet v
          týchto dvoch mladých ľuďoch ani mak záujmu pre vedu, ideu, pravdu. Teraz sú už sťa vyhorené
          sopky, bez kypenia mladého ducha, už sa teraz pripravujú za bezdušných príživníkov, ktorí
          sa len vtedy postavia proti, keď je v nebezpečenstve ich hmotné, výnosné postavenie.
    </tei:p>
    <tei:p>
     — Čo sa len úradu týka, o to ma nebolí hlava, — nadpriadol už trochu nápojom rozjarený
          Viktor. — Náš poslanec vzal si matkinu sesternicu za ženu, nevolám ho inakšie len Šándor
          báči. Šándor báči je zase s ministrom vnútra ako brat s bratom. Aj môjho otca pri stolici,
          počnúc od župana, všetci radi majú, tak budem zabezpečený.
    </tei:p>
    <tei:p>
     Dovŕšil. Popozeral po prítomných, aký dojem urobil na nich. Mlčali. Vlado kývol hlavou,
          akoby prichvaľoval. Učiteľ pozrel na Janka, akoby sa ho chcel spýtať, či počuje, čo
          hovoria. Rovesná sa usmievala. Elenka s obdivom dívala sa na Viktora ako na prvotriednu
          veličinu. Imponovalo jej, že tak nedbalo hovoril o županovi, poslancovi a o ministrovi.
          Rovesný sedel nehybne, ruka mu ležala na stole a hrala sa s nožom.
    </tei:p>
    <tei:p>
     Po večeri mladí aj s učiteľom šli do Vladovej izby, aby si tam pofajčili. Len čo sa
          stratili, už matka celkom uveličená skočila zo stoličky a zvolala: — No, ale to je človek!
          To je, už môžem povedať, vzdelaný, inteligentný mladík! Je súci do života, má budúcnosť! Čo
          myslíš? Aký je ešte mladý a už aká známosť, ako sa len vyzná vo všetkom! Nuž a keď jeden
          poslanec, a to ešte vládny, sľúbi, tak je to už voľačo. Čože im je jedného alebo druhého do
          úradu… Nič, len povedia — a už je.
    </tei:p>
    <tei:p>
     — No, len no, nieže tak rezko, — odvetí starý, — ešte nesedí v úrade. A potom sa nevie,
          či je to všetko tak. Ľudia obyčajne viac povedia, ako je v skutočnosti.
    </tei:p>
    <tei:p>
     — Veď ty! Kedyže si ty komu uveril? Ja na tom nič nemožné nevidím. Čože? Je zo starej
          zemianskej rodiny, je pravda, že majetok utratili, ale predsa otec má úrad a k tomu
          rozsiahla známosť tiež mnoho značí. Ja už viem, že bude partia a že si bude medzi
          dievčatami preberať. — Pozrela rázne na muža, a potom na Janka, akoby bola pripravená
          námietky proti jej tvrdeniu rozhodne podvrátiť.
    </tei:p>
    <tei:p>
     Janka už príchod Klenovského znepokojil. Elegantný výzor, smelá reč, voľné jeho chovanie
          ho zarazili. Hneď v prvý deň sa bál, že sa Elenka zaľúbi do Viktora. Skromný od prírody,
          považoval ho za niečo vyššieho, cítil, že nie je vstave s ním súperiť, i utiahol sa. V
          spoločnosti málo hovoril, viac pozoroval, a pritom sa vždy obával, že mu Elenku odlúdi. Tak
          by bol chcel závodiť s ním v rozhovore, ale sa neopovážil. On ináč vrtký a rozumný šuhaj,
          cítil sa byť vyrušený z každodennej koľaje, a preto sa stal nemotorným, chúlostivým. Obával
          sa výsmechu. Keď videl, aký silný dojem urobili chvastavé reči Klenovského na matku a na
          Elenku, zarmútil sa, vstal od stola a potichu bral sa von.
    </tei:p>
    <tei:p>
     Elenka zberala zo stola a niesla riad do kuchyne.
    </tei:p>
    <tei:p>
     — Otvor mi, prosím ťa.
    </tei:p>
    <tei:p>
     Otvoril jej, pustil ju vopred a hneď za ňou aj on vyšiel.
    </tei:p>
    <tei:p>
     Pitvor bol prázdny. Malá lampa mdlo osvetľovala priestor.
    </tei:p>
    <tei:p>
     Zastala pred ním.
    </tei:p>
    <tei:p>
     — Čo si taký smutný? — spytuje sa ho.
    </tei:p>
    <tei:p>
     — Nič mi nie je, — odvetí a hlboký vzdych sa mu vykráda z pŕs.
    </tei:p>
    <tei:p>
     — Netaj, veď vzdycháš.
    </tei:p>
    <tei:p>
     — Neviem ani sám, — odvetil tíško. Hanbil sa, aj bál sa povedať pravdu, len oči mu
          hovorili.
    </tei:p>
    <tei:p>
     Ani sama nevedela prečo, sklopila zrak pred ním, ako čo by bola cítila vinu.
    </tei:p>
    <tei:p>
     — Elenka! — volala ju matka.
    </tei:p>
    <tei:p>
     Ako zlodeji prepadnutí pri krádeži, tak sa trhli a odskočili od seba. Janko ponáhľal sa
          von, Elenka išla do kuchyne.
    </tei:p>
    <tei:p>
     Elenka súcítila za okamih s Jankom. Chápala, čo sa deje v jeho duši, ale od dosahu citu
          a o útrapách nemala ani pochop. Bola v tom prechodnom veku, keď detinské bezstarostné
          chápanie života neopúšťa ešte mladých. Tešila sa všetkému: prírode i rodičom, milovala
          každého, rada sa zabavila, ale žeby ju boli vážnejšie city mohli pripútať, k tomu ešte
          nedospela. Cítila aj ona v srdci istý nepokoj, najmä, keď pozrel na ňu mladý človek. Aj
          vtedy, keď otvorila okno a Janko jej vyznal lásku, tiahol ju k nemu tajuplný, sladký pocit,
          viac súcit, ktorý už prestupoval hranicu priateľstva, ale sa nemal času vyvinúť v hlbší,
          trvácnejší dojem. Jej mladušká duša bola ešte primäkká a preto prijímala do seba tie
          najrozličnejšie dojmy. To je tiež pravda, že švihácky Viktor vzbudil v nej záujem — a k
          tomu jurista! A ten jeho skvelý rozhovor! Prirodzené je, že sa jej Viktor zdal veľmi
          zaujímavým.
    </tei:p>
    <tei:p>
     V ten istý večer zišli sa všetci v salóne. Viktor, zhliadnuc klavír, pristúpil k Elenke
          a prosil ju, aby zahrala niečo.
    </tei:p>
    <tei:p>
     — Nie som natoľko zručná, aby som mohla hrať pred spoločnosťou, — odvetila červenajúc
          sa.
    </tei:p>
    <tei:p>
     — Mnoho zo všetkého škodí, tak aj zo skromnosti, — odvetil žartovne Viktor.
    </tei:p>
    <tei:p>
     — Vážne hovorím.
    </tei:p>
    <tei:p>
     — Ale nedaj sa núkať, — odvetila matka, — páni budú predsa zhovievaví, všakver?
    </tei:p>
    <tei:p>
     — To sa rozumie, — posmeľuje učiteľ, — zahrajte nám, zvedavý som, aké pokroky ste
          urobili od roka.
    </tei:p>
    <tei:p>
     Sadla si, preberala sa v notách.
    </tei:p>
    <tei:p>
     — Nuž teda, čože vám? — a pozrela na Viktora.
    </tei:p>
    <tei:p>
     — Zahrajte tú, ktorá vám je po vôli.
    </tei:p>
    <tei:p>
     I zahrala z módnej operety niekoľko ľúbostných spevov a kupletov. Viktor pristúpil k
          nej, sledoval noty, obrátil stranu a sprevádzal ju spevom. Hlas mal dosť dobrý.
    </tei:p>
    <tei:p>
     Elenka sa pri prvých tónoch spevu zmiatla, prsty sa jej začali chvieť a noty jej
          tancovali pred očami.
    </tei:p>
    <tei:p>
     — Nemôžem vás sprevádzať, — šepce, — nezvykla som na to.
    </tei:p>
    <tei:p>
     — Nedajte sa mýliť, len smelo do toho, pôjde to, — pozeral na ňu posmeľujúco, i hlas
          znel mu tak dôverne.
    </tei:p>
    <tei:p>
     Uspokojila sa a hrala ďalej. Zvuky melodickej ľúbostnej piesne a potom mäkký citný spev
          a tiež horúce slová lásky v obsahu, plným prúdom valili sa jej do srdca. Tak jej bolo milo,
          dobre, dosiaľ necítená slasť prešla jej po celom tele.
    </tei:p>
    <tei:p>
     Matku tešilo, že dcéra urobila dojem a pritom vycítila, že Elenka nie je ľahostajná
          Viktorovi a tiež aj to, že si jej dcéra začína všímať Viktora. Začala teda snovať plány do
          budúcnosti.
    </tei:p>
    <tei:p>
     Medzitým sa Poničan ticho zhováral s Rovesným a Vladom. Janko tiež prišiel, tiahlo ho,
          chcel ju vidieť. — Môžbyť, že obava je bezzákladná a jej láska k nemu opravdivá. — Teraz
          sedel nemý, trochu obďaleč od učiteľa a díval sa na Viktora a na Elenu. Na poslednú často
          uprel zrak, akoby ju chcel prinútiť, aby sa obzrela naňho, aby ho zbadala, no daromne. Už
          nemal toľko sily. Nepozrela naňho, ani nevedela, kde je, oddala sa celkom pôžitku hry a
          tomu novému citu, ktorý jej takú slasť spôsobil.
    </tei:p>
    <tei:p>
     Učiteľ nebadane pozoroval Janka i videl, čo sa s ním deje, veď bol zblednutý a tvár mu
          vyrážala žiaľ. Súcítil s ním.
    </tei:p>
    <tei:p>
     — Slečna Elenka, máte Schneiderove slovenské piesne,
          — spýtal sa jej, keď dokončila a započala sa prehŕňať v notách.
    </tei:p>
    <tei:p>
     — Nie, — odvetí a pozrela v tú stranu, skadiaľ prichádzal hlas. Nemilo sa jej dotklo,
          akoby ju bol niekto z krásneho sna zobudil.
    </tei:p>
    <tei:p>
     — Divím sa tomu, sú to predsa krásne skladby. Ja reku, že vás otec, — na slovo „otec“
          dal silný prízvuk, — nimi prekvapil.
    </tei:p>
    <tei:p>
     — Prečo ste ma na ne neupozornili? Nevedel som o nich, — vyhovára sa otec. — Nie som
          znalcom hudby, hoci ju rád počúvam.
    </tei:p>
    <tei:p>
     — Ak dovolíte, zahrám vám z nich, — ponúkol sa a pristúpil ku klavíru.
    </tei:p>
    <tei:p>
     Viktor mrzuto pozrel na učiteľa a mlčky sa vzdialil od neho. Elenka rezko vstala, aby mu
          miesto urobila a sadla si bližšie matky.
    </tei:p>
    <tei:p>
     Sadol si. Pozrel letkom po spoločnosti. Zrak sa mu zastavil na Jankovi a vtom zazneli
          rezké, rázne akordy a vzápätí ozval sa silný zvonivý učiteľov hlas.
    </tei:p>
    <tei:l>
     Hej, musel by to chlap byť,
    </tei:l>
    <tei:l>
     čo by ma chcel nabiť,
    </tei:l>
    <tei:l>
     vyberaný!
    </tei:l>
    <tei:l>
     Valaška pri boce
    </tei:l>
    <tei:l>
     len sa tak ligoce,
    </tei:l>
    <tei:l>
     klobúčik vybíjaný!
    </tei:l>
    <tei:p>
     Klavír ale vzápätí tiež akoby hovoril, posmeľoval, tak splýval i s nápevom i s obsahom.
          Aj nástroj i spev vyrážali ráznosť, silu, povedomie, ktoré sú v tejto piesni tak jednoducho
          a predsa tak krásne vyjadrené. Spev prestal, ale veselá, živá obodrujúca nálada ešte
          napĺňala izbu.
    </tei:p>
    <tei:p>
     Rovesnému oči zaiskrili a zaťatá päsť zračila silu.
    </tei:p>
    <tei:p>
     — To je už pieseň, — zvolal oduševnene, — tá už ide od srdca, nie ako tie sladkavé
          hviezdy a bohvie ešte čo omáľajúce piesne.
    </tei:p>
    <tei:p>
     Učiteľ sa usmial prostej poznámke a pozrel veselo na Janka. Porozumel, že jemu ju zhral,
          i usmial sa vďačne.
    </tei:p>
    <tei:p>
     — A túto viete? — hovorí Rovesnému, — tá je Mudroňova,
          — a hneď zatým ozval sa plný vážny akord, za ním druhý, tretí, aby pripravil
          poslucháčstvo, potom začal spievať:
    </tei:p>
    <tei:l>
     Hej, hore háj, dolu háj,
    </tei:l>
    <tei:l>
     hore hájom chodník.
    </tei:l>
    <tei:l>
     Môj otec bol dobrý,
    </tei:l>
    <tei:l>
     ja musím byť zbojník.
    </tei:l>
    <tei:l>
     Hej, ja musím byť zbojník,
    </tei:l>
    <tei:l>
     bo krivda veliká!
    </tei:l>
    <tei:l>
     Neprávosť u pánov,
    </tei:l>
    <tei:l>
     pravda u zbojníka…
    </tei:l>
    <tei:p>
     Posledné dva riadky druhej slohy zneli v jeho ústach ako horká obžaloba a pádne akordy
          ešte zväčšovali dojem. Každý cítil, že sa v tejto piesni, v tomto nápeve, veľký výkrik,
          vzdych, utrpenie vyráža. Asi také, ako keď Ostapovi lámu kosti
          prekliati Ľaši a vtedy od bôľu vykríkne: „Otec, či počuješ?“ A otec sa zo
          zástupu ozve: „Počujem, synku, počujem.“ V tejto piesni len utrpenie, len výkrik bôľu
          počuť, bo posledné zvuky, prejdúc do vysokých tónov, stratia sa nedokončené, akoby nás
          chceli nechať v povedomí, že ešte mnoho času prejde, kým budú vyslyšané.
    </tei:p>
    <tei:p>
     Zase nastala tichosť. Vladovi aj cigareta vyhasla. Nezvyklá vážnosť vyrážala sa mu na
          tvári. Pozeral pred seba. Pieseň mu pripomínala gymnaziálne roky. I videl v duchu hlúčok
          vyhodených študentov, ako si nesú batožinu na stanicu, vyprevádzaní posmechom a opovržením
          svojich druhov. A on? tiež bol medzi tými, ktorí svedčili proti nim, ktorí ich špehovali.
          Hľa, tá krivda, to utrpenie aj naňho volá z tejto piesne. Ozaj, kde sú? Čo je s nimi?
    </tei:p>
    <tei:p>
     Poničan chcel zahnať vážnu náladu, i obrátil sa zase k Rovesnému: — No, a teraz vaša
          nasleduje.
    </tei:p>
    <tei:p>
     A už zaznela:
    </tei:p>
    <tei:l>
     A ja som z Oravy debnár
    </tei:l>
    <tei:l>
     a ja ťa dievčatko neznám!
    </tei:l>
    <tei:l>
     Vezmem si pobíjač, kliešte,
    </tei:l>
    <tei:l>
     pôjdem ja vandrovať ešte.
    </tei:l>
    <tei:p>
     A za ňou hneď „Anča čierna“ a pri slohe:
    </tei:p>
    <tei:l>
     Niet takého šuhajíčka,
    </tei:l>
    <tei:l>
     čo by nechcel pobozkati
    </tei:l>
    <tei:l>
     tvoje líčka
    </tei:l>
    <tei:p>
     hra na klavíri zmenila sa na zmes laškujúcich rozmarných tónov, i vyzývavosť i smiech i
          výkrik, keď ju chcel bozkať šuhajko, všetko sa to tak vyrážalo, že každý rozjarene počúval.
    </tei:p>
    <tei:p>
     — A teraz pôjdeme, — riekol, keď dokončil hru.
    </tei:p>
    <tei:p>
     — Ostaňte ešte, — zdržiaval ho kupec.
    </tei:p>
    <tei:p>
     — Ďakujem, ale nie je mi možné, musím už domov, je už čas. Janko, neodprevadíš ma?
    </tei:p>
    <tei:p>
     — Ale hej, vďačne.
    </tei:p>
    <tei:p>
     Odišli po zvyčajnom lúčení.
    </tei:p>
    <tei:p>
     Noc bola tichá, jasná. Dávno už umĺkol denný ruch. Ľudia, ukonaní po dennom lopotení,
          odpočívali vo svojich príbytkoch. Domky sa zďaleka beleli a veža sa zdala, akoby bola
          namočená do mesačného svetla. Celá sa skvela a pozlátený kríž sa ligotal. Trochu
          vychladnuté a od denného prachu očistené povetrie len sa tak tislo do pŕs našich dvoch
          priateľov. Plným dúškom ho ťahali do seba.
    </tei:p>
    <tei:p>
     — Ach, či je len dobre na slobodnom, — vydýchol si učiteľ, — pod holým nebom, kde ťa
          netlačí spara izby, nuda ľudí! Voľne sa cítiš, zmizne duševná stiesnenosť a zabúdaš na
          biedu života. Nesmiernosť, voľnosť prírody divotvorne pôsobí na človeka. Prekročíš tesné
          hranice každodenného života a duša, vyslobodiac sa z okov povinnosti, úradu, zalietne na
          okamih po nesmiernych, voľných priestoroch. V tom čase sa myšlienky, plány rodia. Cítiš
          silu tvoriacu, zdá sa ti, že hlasu tvojmu pribúda neobyčajná sila, že povznesie, oduševní,
          polepší tisícich, áno, milióny. Ale skoro potom vytriezvieš z opojenia, tlačí ťa
          dvojnásobná ničota, zmalátnenosť, a žiješ ďalej nudným, monotónnym životom.
    </tei:p>
    <tei:p>
     Janko mlčky išiel popri ňom a bol ponorený do svojich myšlienok.
    </tei:p>
    <tei:p>
     Kroky sa im ozývali po tvrdej, suchej pôde. Pes zabrechal niekoľko ráz z blízkeho dvora.
          Už prešli popri kostole, zastali pred školou.
    </tei:p>
    <tei:p>
     — Poď dnu, — volal Janka a bez všetkých okolkov vošiel do dvora. Za ním išiel Janko. —
          Žena i deti už spia, — poznamenal, keď prešiel popri obývacej izbe. Otvoril tíško bočnú
          izbu, bola to jeho pracovňa.
    </tei:p>
    <tei:p>
     Izba bola celkom jednoducho zariadená. Pri stene stála posteľ, pri nej užšia kasnička,
          kanapa, pri obloku písací stolík, pri ňom veľká sklenená skriňa, nabitá knihami. Pri druhom
          obloku bol klavír, niekoľko stoličiek, niekoľko obrazov — a sme už hotoví s opisom
          učiteľovej chyže.
    </tei:p>
    <tei:p>
     — Sadni si, — hovoril a ukázal na kanapu. Sám ale spustil záclony a začal sa prechodiť
          po izbe. Zrazu zastal pred Jankom, pozrel naňho ostro a bez všetkého priechodu spýtal sa
          ho: — Ty si všakver zaľúbený?
    </tei:p>
    <tei:p>
     Trhol sa, nebol pripravený na to. „Teda už aj on o tom vie!“ Pozrel placho naňho, lež v
          tom okamihu sklopil oči pred jeho skúmavým pohľadom.
    </tei:p>
    <tei:p>
     — Nemôžem za to, — zašeptal a slzy mu zaihrali v očiach.
    </tei:p>
    <tei:p>
     — Uznám ti, ale musíš si tento cit udusiť, vyhodiť zo srdca i z hlavy.
    </tei:p>
    <tei:p>
     — Keby sa to len tak dalo, ako sa ľahko vypovie.
    </tei:p>
    <tei:p>
     — Pri pevnej vôli sa všetko môže. Nechceš vždy vzdychať ako mátoha a stať sa sebe aj
          iným na oštaru a posmech? Poradím ti liek.
    </tei:p>
    <tei:p>
     — Aký?
    </tei:p>
    <tei:p>
     — Dobrý a istý, ak máš v sebe toľko sily, aby si ho trvanlivo užíval. Myslíš, že si len
          ty prešiel cez to? Blázon! Nazdáš sa, že tvojmu otcovi alebo mne bolo na ružiach postlané?
          Myslíš, že som nemusel od tých čias, čo som sa stal učiteľom, ustavičné úštipky, úsmešky,
          večné sekatúry, ponižovanie a preháňanie podstupovať? Keď som chcel účinkovať a ľud ma
          chcel, bola závisť, keď som ochaboval, bol som lenivcom, keď som si hájil osobnú slobodu,
          stal som sa buričom, nespokojným duchom. Ak som sa opovážil vysloviť mienku o verejnom
          živote, ostal som nebezpečným človekom, ktorého si netreba za golier púšťať. Od srdca sa mi
          bridilo večné uponižovanie. To všetko som prežil, precítil. Teraz aj teba jedine preto, že
          si len pomocníkom, hodia medzi staré haraburdie. Vedia, že si poctivec, vyznáš sa v svojom
          obore, že bude z teba niečo. Ale máš vadu! Nemáš „stav“ a si chudobný. Nemáš diplom,
          nerokuješ s veľkomožnými, odsúdený si v obchode zostať. Obetujú ťa bezdušným, vyžitým
          panákom, lebo sú smelí, elegantní, rúčky biele! Kdeže by si ty mohol s nimi súperiť! —
          Zasmial sa opovržlivo.
    </tei:p>
    <tei:p>
     — Odídem stadiaľ preč. Nemám tu viac miesta.
    </tei:p>
    <tei:p>
     — Prečo? — spytuje sa učiteľ, — počkaj ešte, možno Rovesný je náš. Uvidíme. Hneď utekať
          je chabosť. Za ten čas ťa uvediem do inej spoločnosti, ktorá ťa nezradí, do takej, s ktorou
          sa každý honosiť nemôže. — A otvoril bibliotéku. — Chceš mojich priateľov? Tu ich máš na
          výber. Si smutný? Tu máš dobrého Dona Quijota. Jeho verný zbrojnoš so svojimi večnými
          porekadlami a nanajvýš plasticky vytvorenou osobou ťa zabaví. Z nej sa zračí aj naivnosť,
          aj prefíkanosť, aj ľahkovernosť a životná skúsenosť, vôbec on je typ ľudu, aký od tých čias
          hádam ešte nebol vytvorený. Pri zdravom humore máš sa tam na čom zamyslieť, oj, máš, a to
          hodne. Keď sa chceš vhĺbiť do ľudskej duše, keď chceš nazrieť do samého seba, nuž siahni po
          Tolstom. Tam prúdi celé ľudstvo s jeho bojom, s jeho žitím a bytím. Jeho duch bol vstave
          všetko objať. Nazrel každému do duše, odkryl mu vnútro, či to bol Napoleon a či mužík
          Karatajev. Duševný boj Anny Kareninovej, mier duše Sone. Ale kto by to všetko vyrátal, na
          to nestačí chvíľka… Hľa, tu máš pri ňom Dostojevského… Nie, toho ti teraz nedám. Po
          prečítaní jeho diela vždy cítim nepokoj, tiež svedomie a smútok zaľahne na mňa sťa olovo
          ťažký. Hlboký je, dobrý je, ale nateraz nie je pre teba.
    </tei:p>
    <tei:p>
     Keď som roztrpčený nad nepeknou prítomnosťou, vezmem dejiny Macaulayove.
          Z nich vyčítam, akú krutú, hroznú dobu utrpenia preniesol veľký, mocný anglický
          národ. Keď sa vraždilo, pozbavovalo prístrešia a chleba len preto, lebo jeden bol tory
          a druhý whig, jeden bol anglikán, druhý katolík a tretí presbyterián. Tá doba
          prenasledovania postavila na najvyššie hodnosti tých najväčších šarlatánov a
          bezcharakterných ľudí, ktorí sa dávali podplácať od najväčšieho nepriateľa ich národa, od
          Ľudovíta XIV. V tej dobe charakter, šľachetnosť, pravé vlastenectvo, statočnosť stali sa
          smrteľným hriechom, ktorý bolo treba pokutovať väzením, ba aj palošom. Tá doba stvorila Jeffreysa,
          zlovestného sudcu, ktorý by bol vstave na rozkaz Jakubov odsúdiť polovicu
          národa na muky a na smrť. Ním boli najšľachetnejší ľudia odsúdení na smrť. Tento vek
          vytvoril Oatesov,
          tých podlých vyvrheľov spoločnosti ľudskej, ktorí neštítili sa zrádzať, krivo
          svedčiť a krivo prisahať proti komukoľvek, len keď dostali za to obrok, mzdu krvi. A to
          všetko anglický národ pretrpel. Dočkal sa mizernej smrti Jeffreysa — i vydýchol si, rany
          rýchle zaceleli a národ silnel zo dňa na deň.
    </tei:p>
    <tei:p>
     Oj, veľa, veľmi veľa ti budú rozprávať títo moji priatelia. Uvediem ťa do takej
          spoločnosti, že všetka nevšímavosť našej spoločnosti stane sa ti smiešna, malicherná. I
          budeš sa usmievať v duchu a pomyslíš si: Keby ste len vedeli, s kým žijem v priateľstve,
          čie slová počúvam, s kým si zamieňam myšlienky! — Oči mu nadšením žiarili, tvár mu blčala
          od oduševnenia. Jankovi sa zdalo, akoby mu postava rástla, menila sa.
    </tei:p>
    <tei:p>
     — A keď v ustavičnom boji s ľudom, proti jeho predsudkom, proti jeho nedôvere,
          ťažkopádnosti ustávaš, keď v slabej chvíli hromžiť budeš naň, takmer ho znenávidíš, vtedy
          vezmi do ruky Hviezdoslava. Čítaj ho, pod jeho dojmom stratíš všetku zlosť, zabudneš na
          nevďak, na všetko a zase počneš robiť bez reptania…
    </tei:p>
    <tei:p>
     A po dennej práci vyjdi pod oblohu, posiatu tajuplnými hviezdami. Za dedinou počuješ šum
          rieky, šum stromov, vidíš blyskot vlniek v mesačnom svetle. Čistý, čerstvý, vôňou
          nasiaknutý vzduch rozšíri ti hruď a ty tak ľahko, tak dobre sa cítiš. V tejto nálade vráť
          sa domov. Vezmi bibliu, otvor si žalmy. Prečítaj jeden z nich miesto modlitby. Ver mi,
          nikdy si nepocítil takú blízkosť k bohu, nikdy ho tak nepochopíš, ani jeho veľkosť, ani
          jeho dobrotu, ako v takýto čas, lebo vtedy ti je každý pór duše otvorený.
    </tei:p>
    <tei:p>
     Možno, že ti je smiešno, — pokračoval ďalej, — že toto práve kupcovi hovorím, ktorý máš
          mozog preplnený číslicami, vyratúvaním, skadiaľ si máš objednať ten a ten tovar, premýšľaš
          o novom zárobku. Dobre. Chyť sa svojho a drž si ho. Zveľaďuj sa, bohatni, buď vplyvný,
          vážny muž. Ale popraj si chvíľky, kedykoľvek ti len čas dovolí k samovzdelaniu i k pôžitku
          krásy. Nie je to zákon, žeby kupec alebo priemyselník mal byť len vo svojom obore zbehlý.
          Oj nie! Všetkým je nám potrebné čím dôkladnejšie vzdelanie. Máme sa zaujímať nielen o to,
          čo nám hmotný osoh donáša, ale aj o vyššie, cennejšie veci. V silnej, majetnej kupeckej,
          priemyselníckej, roľníckej i robotníckej triede je naša budúcnosť. Tešil by som sa, keby si
          sa stal takýmto osožným a vzdelaným kupcom, ktorý by nielen pre seba mal zmysel, nielen pre
          seba zhromažďoval, ale vedel aj obetovať, hrivnu položiť na oltár kultúry a pomáhať tam,
          kde je to potrebné… Chceš vstúpiť do našej spoločnosti?
    </tei:p>
    <tei:p>
     Na Janka mocne pôsobila učiteľova reč. Ešte ho nikdy nepočul takto hovoriť. Býval
          obyčajne málovravný. Teraz ale akým širokým prúdom tečú mu slová. A ten hlas zápalistý, oči
          žiariace, akoby mu chceli preniknúť až do srdca a v ňom zapáliť vzácnu iskru nadšenia.
          Zabudol na bolesť. V tom okamihu cítil i silu i vôľu.
    </tei:p>
    <tei:p>
     — Chcem, — a podal mu odhodlane ruku.
    </tei:p>
    <tei:p>
     — Rád som, že ťa takéhoto vidím. Len vytrvanlivosť! Zapamätaj si: keď preboríš toto, čo
          ti teraz žiaľ pôsobí, tak o rok o dva bude ti to všetko také malé, ďaleké, ponášať sa bude
          dávno zaniknutému, nepríjemnému snu. Pred tebou sa otvoria nové výhľady do budúcnosti.
          Život poskytuje vždy nové prostriedky, len ich treba vystihnúť a chytiť ich.
    </tei:p>
    <tei:p>
     Na, tu máš nateraz Davida Copperfielda.
          Sprvu sa musíš trochu prehrýzť, je to už charakteristické pre anglické diela,
          potom ale budeš odmenený hojným pôžitkom. A vieš čo? Pred spaním prečítaj si jednu kapitolu
          z evanjelia, to ťa uspokojí, polepší… A teraz zbohom! Už je čas, aby sme si ľahli, hľa,
          rúčka je už na jednej. Budeme sa odteraz častejšie schádzať.
    </tei:p>
    <tei:p>
     Janko vďačne stisol učiteľovi ruku. Tešil sa jeho dôvere a budúcim schôdzkam. Ale keď
          prešiel popod oblok, ktorý len nedávno otvorila Elenka, obnovil sa mu v duši obraz v celej
          sile. Videl ju nahnutú k nemu v obloku, pocítil teplotu bielej ruky, keď ju bozkával, počul
          zase jej šepot. I znova prejal ho ostrý bôľ a nepokoj, ktorý sa zrodil v ňom po Viktorovom
          príchode. „Teraz ona tam spí, možno sa usmieva vo sne, lež predmet sna nie je on, ale ten
          votrelec, ktorý očaroval ju i jej mať svojimi lichotivými prázdnymi rečami.“ Vošiel do
          izby, zapálil lampu. Bolo mu úzko, clivo. Ferko rozložený ležal po celej posteli. Jednu
          ruku sem, druhú tam mal rozhodenú. Na tvári perlil sa mu pot. Ústa mal trochu otvorené,
          bolo mu vidieť biely pás zdravých zubov. Zastal pri jeho posteli. Videl, ako ticho,
          bezstarostne spí, i pocítil závisť. Učeň sa pohol, obrátil sa k stene, zamrmlal niečo a
          spal ďalej.
    </tei:p>
    <tei:p>
     Jankovi sa nechcelo ešte spať. Obrvy stiahnuté, pery stisnuté dovedna značili vnútorný
          boj. Mykol rukou, akoby odháňal niečo od seba. „Eh, nie som baba,“ myslí si. „Čo budem
          vzdychať, smiešnym sa robiť, aby každý badal, čo sa vo mne deje. Nie! Tú radosť nikomu
          nedoprajem.“ A zase ťahy znežneli. „Ale veď je ešte nič,“ teší sa. „On odíde, všetko zase
          bude, ako bolo. A potom, ona je ešte dieťa, prejdú ešte roky a čas všetko môže zmeniť.“
    </tei:p>
    <tei:p>
     Uspokojil sa trochu, dodával si smelosti. „Budem sa usilovať i v obchode i vo
          vzdelávaní, aby videli moju hodnotu.“ Ľahol si. I začal blúzniť o tom: ako sa vyšinie, ako
          bude pracovať. Opájal sa snom do budúcnosti, ako to už mladí, citní ľudia vedia. Všemožne
          potláčal nepokoj, aj pošťastilo sa mu to na chvíľku, ale v druhom okamihu zase opanoval ho
          bôľ a žiaľ. Vzdychol si, prehodil sa na druhú stranu. Všetky sily napol, aby si myseľ
          upriamil na iné veci. Nemohol. V tomto trápnom stave prišlo mu na um, čo mu učiteľ povedal.
          Vzal bibliu a prečítal si jednu kapitolu z evanjelia. Bolo to čudné čítanie. Aj tri razy
          musel niektorý verš prečítať, kým mu porozumel. Viac ráz zahľadel sa bezmyšlienkovite,
          nejeden raz splynuli mu litery dovedna, hľadeli naňho a dostávali tvar veľkých, známych mu
          očí. Zažmúril oči, aby ich nevidel, zase otvoril a hľa, litery zase mali svoj pôvodný tvar,
          videl i slová. A čítal ďalej, nepustil za ten čas knihu, kým kapitolu neprečítal. Zahasil a
          konečne zaspal.
    </tei:p>
    <tei:p>
     O niekoľko dní pozdejšie dostal Viktor list od otca, v ktorom mu oznamuje, že je
          vymenovaný za praktikanta do stoličného domu s mesačným stokorunovým platom. Keď bude mať
          diplom, dostane vraj stálu službu. Na konci listu volal ho otec domov, aby sa hneď išiel
          poďakovať tým pánom, ktorí sa za neho zaujali a odporúčali ho, lebo, ako poznamenal: „…
          okrem teba sa ešte pätnásti hlásili na to isté miesto“.
    </tei:p>
    <tei:p>
     Viktor bol v duchu uveličený nad touto správou, ale navonok ukázal sa, akoby ho to
          nebolo zvláštne prekvapilo.
    </tei:p>
    <tei:p>
     — Povážte si, — hovoril, keď boli pod lipami zídení pri havránke, — dostal som od môjho
          starého list a oznamuje mi, že som vymenovaný za praktikanta do stoličného domu. Ono je to
          fatálne malý plat v hotovosti, ale človek si môže pritom pod rukou zarobiť. Pobočný
          dôchodok je značný. To je len priechod, pozdejšie to bude celkom ináč, najmä pri našich
          stykoch. Len čakaj, kamarát, — obrátil sa k Vladovi, — keď zvŕšiš — potom ti ja budem tiež
          na pomoci, či radou, či sprostredkovaním — lebo vieš, každej veci spôsob.
    </tei:p>
    <tei:p>
     — Zo srdca vám prajem, aby ste dosiahli, za čím túžite, — odvetila Rovesná láskavo a
          milo sa usmiala na Viktora. — Pravda, — tu zvážnela, aj vzdychla si, — ťažko vás zabudneme,
          privykli sme na vás, všakver? — a pozrela na Elenku.
    </tei:p>
    <tei:p>
     Elenke sa nepáčil Viktorov blízky odchod; aj clivo jej bolo. Veselé dni zažila s ním,
          bol zdvorilý, pozorný. Keď odíde, ach, či jej bude otupne bez neho… A pri tejto myšlienke
          slzy jej zaihrali v očiach. Nebadane odišla do vzdialeného kúta záhrady. Sadla tam na
          lavičku a ani nezbadala, že jej tečú slzy po lícach.
    </tei:p>
    <tei:p>
     — Čo, vy plačete?
    </tei:p>
    <tei:p>
     Strhla sa. Viktor stál pred ňou.
    </tei:p>
    <tei:p>
     Zapálila sa, hanbila sa. Chvatom si utrela tvár.
    </tei:p>
    <tei:p>
     — Nezbadala som vás. Skade ste prišli, že nebolo počuť vaše kroky?
    </tei:p>
    <tei:p>
     — Skrátil som si cestu. Šiel som po trávniku, tam nepočuť kroky. Dovolíte? — sadol si k
          nej. — Smiem vedieť, prečo ste plakali? Urazil som vás v niečom? — Do hlasu vložil cit, až
          sa mu triasol. „Šumná je, keď aj nie je z rodu,“ prelietlo mu mozgom.
    </tei:p>
    <tei:p>
     Mlčala.
    </tei:p>
    <tei:p>
     — Nepoviete mi? — nahol sa k nej, až sa im plecia dotýkali. Odtiahla sa od neho.
    </tei:p>
    <tei:p>
     — Tak sa hneváte?
    </tei:p>
    <tei:p>
     — Nie.
    </tei:p>
    <tei:p>
     Vzal jej ruku do svojej. Pocítil ľahké chvenie v dlani. Priložil jej ruku k ústam.
    </tei:p>
    <tei:p>
     — Čo robíte? — šeptala zostrašene a chcela si ruku vyslobodiť. Bála sa — a predsa veľkú,
          neznámu slasť pocítila.
    </tei:p>
    <tei:p>
     — Elenka! — zašeptal roztúžene a pravou rukou objal jej štíhly driek. Pritiahol ju k
          sebe a šeptal jej do uška: — Milujem vás, preboha, neodpuďte ma! Chcete byť mojou?
    </tei:p>
    <tei:p>
     Sedela nehybne ako okúzlená. Cítila jeho teplý dych; ruka, ktorá ju objímala, ju pálila.
          Srdce jej bilo prudko, takmer hlasno. Mlčala a hlavu zohla. Nemala sily pozdvihnúť ju hore
          a pozrieť mu do očí.
    </tei:p>
    <tei:p>
     Zdalo sa mu byť už pridlho, bál sa, že ich niekto môže prekvapiť i pustil jej ruku a
          ulapil ju nežne za briadku a podvihol jej tvár.
    </tei:p>
    <tei:p>
     — Moja Elenka je dnes nápadne málovravná.
    </tei:p>
    <tei:p>
     Zozbierala všetku silu a pozrela naňho.
    </tei:p>
    <tei:p>
     Keď videl jej vrúci, túžobný, láskyplný pohľad, zabúšilo v ňom srdce, oči mu zažiarili.
          Privinul ju pevne k sebe a bozkal ju náruživo na pery.
    </tei:p>
    <tei:p>
     — Miluješ ma? — šepce jej.
    </tei:p>
    <tei:p>
     Ona sa takmer zájde od šťastia a bozkom mu dáva odpoveď.
    </tei:p>
    <tei:p>
     Vtom bolo počuť, akoby bol niekto bežal.
    </tei:p>
    <tei:p>
     Znepokojení odskočili od seba. Pozreli v tú stranu, no, nikoho nezbadali, len jedna
          halúzka ríbezľového kra sa ešte kolembala.
    </tei:p>
    <tei:p>
     — Možno pes prebehol, nič to, — tíši Elenku.
    </tei:p>
    <tei:p>
     — Poďme dnu, — volá ho, a rýchlym krokom, takmer behom ponáhľa sa dnu. Viktor ju len s
          námahou dohonil.
    </tei:p>
    <tei:p>
     Medzitým pribehol Ferko do sklepu celkom zadychčaný. Tvár mu bola veľmi tajuplná. Janko
          hneď zbadal, že má niečo za lubom. Videl, ako sa núti držať jazyk za zubami, ale mlčal,
          lebo pán bol v sklepe a nerád videl šuškanie za chrbtom. Šibal malý, dávno zbadal, že Janko
          škúli za Elenkou, a ako učeň bol by mu doprial, lebo mu mnohé kúsky učňovské prehliadol. Aj
          to spozoroval, že je pomocník od príchodu Klenovského smutnejší, a bolo mu ho srdečne ľúto,
          a bol by mu chcel aj pomôcť, keby bol vedel ako. Teraz ich on zbadal, ako sa milkovali v
          záhrade. Pani ho poslala ta po niečo, a on sa trochu učupil k ríbezliu, aby si odtrhol
          niekoľko bobuliek. Počul znenazdajky šepot. Odhrnul vetvičku i videl všetko. Sprvu nevedel,
          čo má robiť od prekvapenia, potom zaťal päsť proti Viktorovi, v druhom okamihu dal sa v
          nohy, aby hneď za horúca mohol Jankovi oznámiť, čo videl.
    </tei:p>
    <tei:p>
     Len čo pán odišiel, hneď prišiel k Jankovi.
    </tei:p>
    <tei:p>
     — Pán pomocník, — šepce, — čo som ja videl!?
    </tei:p>
    <tei:p>
     — Čo? — spytuje sa Janko zvedavo.
    </tei:p>
    <tei:p>
     — Keby ste len vedeli! Ale aby ste ma neprezradili.
    </tei:p>
    <tei:p>
     — No len povedz.
    </tei:p>
    <tei:p>
     — Bojím sa, že poviete.
    </tei:p>
    <tei:p>
     — Blázon!
    </tei:p>
    <tei:p>
     — Zadušte sa, že nepoviete.
    </tei:p>
    <tei:p>
     — Čo sa ti budem, keď ti hovorím, že nikomu nepoviem…
    </tei:p>
    <tei:p>
     — Ale ak poviete, dostanem bitku od panej.
    </tei:p>
    <tei:p>
     — Vravím ti, že nepoviem.
    </tei:p>
    <tei:p>
     — Nuž Klenovský objímal slečnu Elenku a ju aj bozkal.
    </tei:p>
    <tei:p>
     Do Janka akoby bol hrom udrel, tak pôsobil naňho Ferkov chýr. Zbledol ako stena.
    </tei:p>
    <tei:p>
     Keď Ferko videl, ako pôsobili jeho slová na Janka, zamĺkol. Len teraz zbadal, že to, čo
          povedal, má väčší význam i následky, ako čo sa nazdal. Začalo ho omínať. Pohol sa, chcel
          ísť za svojou robotou, ale Janko mu zastal cestu, chytil ho za plecia a, podrmal ním.
    </tei:p>
    <tei:p>
     — Čo táraš? Povedz, že je to len sprostý žart, — zvolal tlmeným, nerozhodným hlasom.
    </tei:p>
    <tei:p>
     — Ja som ich videl na vlastné oči, — vraví Ferko plačlivo, a oči sa mu od strachu
          napĺňajú slzami.
    </tei:p>
    <tei:p>
     — Kde?
    </tei:p>
    <tei:p>
     — V záhrade.
    </tei:p>
    <tei:p>
     — Kedy?
    </tei:p>
    <tei:p>
     — Teraz, len čo som dobehol.
    </tei:p>
    <tei:p>
     — A je to pravda?
    </tei:p>
    <tei:p>
     — Nech sa tu nehnem, — a ruku si položil na srdce, — ak nie je pravda. — Teraz sa už
          cítil bezpečnejším, bo vedel, že sa nebezpečenstvo vzďaľuje od neho.
    </tei:p>
    <tei:p>
     Janko sa odvrátil, aby učeň nevidel čo sa v ňom deje.
    </tei:p>
    <tei:p>
     *
    </tei:p>
    <tei:p>
     — Milosťpani, — hovoril s oduševnením Viktor, keď v izbe našiel Rovesnú osamote, — vy
          máte dcéru! Perlu, opravdivú, drahocennú perlu! Blahoželám vám k nej! Také krásne, tak
          dobre vychované dievča, ako je Elenka, sa zriedka nájde.
    </tei:p>
    <tei:p>
     — Prosím, — odmieta skromne a roztápa sa pritom od radosti, — všetko možné sme vykonali,
          aby sme si ju poriadne vychovali — a veru sme na ňu neskrblili…
    </tei:p>
    <tei:p>
     — To aj vidno, darmo je, — pokračoval a tvár mu zvážnela, — musím vyznať, že, — tu uprel
          na ňu svoj pohľad, aby dobre pozorovala, čo teraz povie, — som sa vo veľmi mnohých domoch
          obrátil, veľmi mnoho dievčat poznám, ale, — silnejšie prízvukuje, — slečne Elenke niet na
          ďaleko-široko páru.
    </tei:p>
    <tei:p>
     — Príliš lichotíte, pán Klenovský, — odvetila Rovesná, akoby odmietala od seba chválu,
          ale oči sa jej ligocú a tvár červenie od radosti.
    </tei:p>
    <tei:p>
     — Božechráň! Ráčte odpustiť, milosťpani, — pokračuje presvedčivým tónom, — to, čo som
          povedal, to aj cítim… — Zastal, pozrel na ňu, potom akoby sa bol zmiatol, sklopil oči.
    </tei:p>
    <tei:p>
     Nastala tichosť. Rovesnú prekvapila Viktorova smelosť. Sprvu nevedela, čo mu má
          odpovedať. Všetko už vycítila, aj nebolo jej to proti vôli, ale sa nechcela dať znať.
          Nechcela, aby sa domýšľal, že mu dcéru ponúka.
    </tei:p>
    <tei:p>
     — O jedno by som vás prosil, milosťpani, — započal tichým, pokorným hlasom.
    </tei:p>
    <tei:p>
     „Už bude pýtať,“ prelietlo jej, a v tom okamihu mala už odpoveď na jazyku, že dievča je
          ešte primladé. Nepokojne sa pohla na stoličke, predsa ju to obádalo.
    </tei:p>
    <tei:p>
     — Čo by ste chceli? — spýtala sa ho ticho.
    </tei:p>
    <tei:p>
     — Tak som sa cítil dobre u vás, že to neviem ani vysloviť. Vaša domácnosť sa mi stala
          milou, takou prítulnou… Milosťpani! — pokračoval teplým, prosebným, trochu patetickým
          hlasom, — dovolíte mi, aby som vás mohol aj ďalej navštevovať, stráviť vo vašom ctenom
          kruhu niekoľko rozkošných hodín?
    </tei:p>
    <tei:p>
     Akoby jej ťarcha bola spadla zo srdca, tak sa jej uvoľnilo. „Predsa je len vzdelaný
          človek, a aký má takt, slušnosť.“ A potom odvetila ľúbezným hlasom a milým úsmevom:
    </tei:p>
    <tei:p>
     — Nech sa vám len páči, kedykoľvek, vaša návšteva nám bude vždy vítaná.
    </tei:p>
    <tei:p>
     Radostný úsmev prelietol mu cez tvár. Zohol sa, chytil jej tučnú ruku a skôr ako by si
          ju bola mohla vytrhnúť, bozkal ju, tým teplým bozkom, ktorým vďaku, radosť zvykneme
          vyjadrovať.
    </tei:p>
    <tei:p>
     — Ďakujem, srdečne vám ďakujem, milosťpani, — zvolal a akoby nevládal svojimi citmi,
          uklonil sa pred ňou a von vypálil.
    </tei:p>
    <tei:p>
     Keď vošiel do izby, kde s Vladom bývali, zapálil si cigaretu, sadol si na pohovku a
          zahaliac sa do dymu, oddal sa myšlienkam. „Tak, starú a Elenku by som už mal. Ale starý?
          Eh, čo starý, to je nula, tu ona rozkazuje. Zbadal som, že na jeho dudranie nikto nič nedá.
          A Vlado?“ Tu ho akýsi nepríjemný pocit zarazil, nový, nikdy nebývalý. Teraz sa mu Vlado,
          dobrý, mäkký kamarát, ktorý ho tak mnoho ráz vytrhol z nesnádze a ho aj častúval, stal
          zrazu nepríjemný, ba zbytočný. „Povedať mu?“ I prešli mu letkom nepekné obrazy lumpačiek,
          hýrení a karát a Vlado to všetko pozná! On je tiež, pravda, nie oveľa lepší, ale či by
          doprial si sestru za neho, o tom nebol istý. „Pripravím ho na to pomaly. Ozaj, koľko by
          mohla mať asi vena? Tak asi od pätnásť do dvadsaťtisíc. Môže byť, že by sa mohlo aj viac.
          Čože, môžu si považovať za česť, keď sa dostane do famílie Klenovských. A potom, môžem byť
          aj hlavným slúžnym. Nie, pätnásťtisíc je málo. Keby ma len dlhy neomínali, ale ich dákosi
          zatušujeme. Musím sa s ňou čím skôr zasnúbiť, aby veritelia videli, že sa bohato žením. Hm,
          pekný majetok! Výdatný obchod! Musia mať aj peniaze. No, tak polovica…“ zase bol nemilo
          dojatý pri slove polovica a zase pocítil voči Vladovi istý chlad. „Aj polovička z tak
          veľkého majetku je pekná,“ dokladal si, „ale keby tak celý, to by už bolo! Je slabý,“
          prelietlo mu, „nevydrží.“ Zarazil sa, odhodil cigaretu a prešiel si rukou po čele.
    </tei:p>
    <tei:p>
     — Čo sedíš osamote? — spytuje sa ho Vlado, keď vstúpil do izby. — Hľadám ťa po záhrade,
          či nie si tam, a ty tu. Ale si len nadymil, možno ho krájať.
    </tei:p>
    <tei:p>
     Viktor vstal, začal sa prechodiť.
    </tei:p>
    <tei:p>
     — Rozmýšľal som trochu, — odvetil. — Dáko mi je otupno, že už musím odísť, tak som sa
          dobre cítil u vás, a teraz už musím…
    </tei:p>
    <tei:p>
     — Bah! Nebuď sentimentálny, dobre ťa poznám, viem, že sa raduješ, že sa vymoceš z tejto
          nudnej dediny a vrátiš sa do stoličného mesta.
    </tei:p>
    <tei:p>
     — Never, priateľu. Ozaj ťažko mi pripadá lúčiť sa s vami. Ale vieš čo? Prišlo mi niečo
          do umu. Poď aj ty so mnou na niekoľko dní, aspoň sa tam dobre zabavíme.
    </tei:p>
    <tei:p>
     — Nedbal by som, keby som mohol, ale vieš, že mám aj doma robotu.
    </tei:p>
    <tei:p>
     — Eh, čo robota! Robota bola i bude! Poď!
    </tei:p>
    <tei:p>
     — Neviem, či ma otec pustí. Mal by som mu pomôcť pri knihách i pri inventári.
    </tei:p>
    <tei:p>
     — Tie neutečú, prezrieš i po inventári.
    </tei:p>
    <tei:p>
     — Neviem.
    </tei:p>
    <tei:p>
     — No počkaj, budem ja za teba orodovať. Poď aj ty. — A s tým vzali si klobúky a vyšli
          von.
    </tei:p>
    <tei:p>
     Rovesný so ženou práve vychádzali zo skladu a o niečom sa radili, keď k nim pristúpil
          Klenovský.
    </tei:p>
    <tei:p>
     — Nie som nepríležitostný? Ak áno, vďačne sa vzdialim.
    </tei:p>
    <tei:p>
     — Ani najmenej, — odvetila prívetivo Rovesná.
    </tei:p>
    <tei:p>
     — Mal by som ešte jednu prosbu. Keby ste na niekoľko dní pustili Vladka so mnou.
    </tei:p>
    <tei:p>
     Rovesného sa nemilo dotkla Viktorova žiadosť. „Ešte len prišiel a už sa má tárať,“
          pomyslel si.
    </tei:p>
    <tei:p>
     — Nemožno nateraz. Vlado mi je potrebný. Musí mi pomáhať pri obchodných knihách. Už ho
          beztak dávno čakajú.
    </tei:p>
    <tei:p>
     — Veď by len na krátky čas, — probúval Viktor a pozrel na domácu pani.
    </tei:p>
    <tei:p>
     — A potom by som sa ponáhľal s prácou, — doložil Vlado.
    </tei:p>
    <tei:p>
     — Ale, muž, nebuďže taký, veď knihy môžu počkať ešte niekoľko dní a nech si oddýchne,
          beztak sa musel posledné časy pripravovať na skúšku, nechže si trochu ešte povoľká.
    </tei:p>
    <tei:p>
     — A potom, — koval ďalej, — moji rodičia sú tiež zvedaví na neho, vedia, že mi je dobrým
          priateľom, písali mi, aby som ho vzal sebou, že sa budú tešiť, keď ho poznajú.
    </tei:p>
    <tei:p>
     — Ale veď ho on pustí. Vladko knihy skoro prezrie.
    </tei:p>
    <tei:p>
     Rovesnému nebolo po vôli, ale popustil.
    </tei:p>
    <tei:p>
     — Nedbám, ale nie zadlho.
    </tei:p>
    <tei:p>
     — Ďakujem. A keby si mi dal niekoľko korún.
    </tei:p>
    <tei:p>
     Zmraštil sa.
    </tei:p>
    <tei:p>
     — Uznáš, nemôžem ísť bez haliera, musím mať niečo pri sebe na trovu.
    </tei:p>
    <tei:p>
     — A koľkože ti? Dosť ti bude? — Vytiahol niekoľko desiatok.
    </tei:p>
    <tei:p>
     — Ak mi nedáš viac…
    </tei:p>
    <tei:p>
     — Na, tu máš ešte, a potom netrov na daromnicu a na lumpačku. — Rýchlym krokom vzdialil
          sa po svojej robote.
    </tei:p>
    <tei:p>
     — Mamička, — líška sa Vlado, pristúpil k nej a figliarsky i prosebne hľadel na ňu. Okolo
          úst pohrával mu rozpačitý úsmev.
    </tei:p>
    <tei:p>
     Matka už naspamäť vedela spôsob synovho pumpovania i usmiala sa na neho.
    </tei:p>
    <tei:p>
     — Hádam ti je málo, čo ti otec dal, chceš ešte aj odo mňa vyžobrať? Vladuško, ja myslím,
          že by ti to už mohlo dosť byť, čo ti otec dal, keďže ideš len na niekoľko dní. — Toto
          hovorila už vážne, starostlivo.
    </tei:p>
    <tei:p>
     — Ale áno, môžbyť, ale prosím ťa, pováž si len, predsa nemôžem ísť s navlas vymeraným
          grošom. Veď človek nikdy nevie, čo ho môže zastihnúť. Nebolo by od veci, keby si mi ty tiež
          pridala niečo. Prosím ťa, mamička, všakver budeš taká dobrá. — Posledné slová boli tak
          lichotivo vyslovené a tvár mu také očakávanie a napnutie vyrážala, že nebolo jej možné
          odolať, i otvorila tobolku a pridala mu ešte.
    </tei:p>
    <tei:p>
     — Tu máš, nepotrov všetko, a daj si pozor.
    </tei:p>
    <tei:p>
     Ešte v ten deň odcestoval Klenovský s Vladom do stoličného mesta.
    </tei:p>
   </tei:div>
   <tei:div type="chapter">
    <tei:head>
     III.
    </tei:head>
    <tei:p>
     Po odchode mladých ľudí zdalo sa, akoby dom Rovesných bol vymrel. Elenku matka dala učiť
          šiť. Ráno išla z domu a zase len čo sa naobedovala, vrátila sa k šitiu, takže bola z domu
          preč až do večera. Vtedy sa zase obyčajne prechodila s priateľkami, alebo si sadla ku
          klavíru a zahrala niečo.
    </tei:p>
    <tei:p>
     Veselosť jej zmizla, stala sa vážnou, zádumčivou. Pri kase už nesedávala, to miesto
          zaujala celkom Rovesná. S Jankom sa videla len pri jedení. Elenkina prítomnosť ho
          vzrušovala. Len s námahou ju oslovil a pozrel jej do tvári. Vždy mu bola na mysli, ako ju
          Klenovský objímal a bozkával. Cítil pálčivý bôľ, ale vedomie, že bola v cudzom náručí, ho
          odpudzovalo od nej, a to tak silne, že niekedy cítil voči nej aj nenávisť.
    </tei:p>
    <tei:p>
     Obyčajne ponáhľal sa s jedením, aby čím skôr urobil koniec tomuto nepríjemnému
          spolubytiu, alebo sa pustil do rozhovoru s principálom o obchodných veciach. Proti panej
          cítil nenávisť a odpor. Vedel dobre, že ona je všetkému na príčine pre svoju nešťastnú
          pýchu a túhu za vyššími spoločenskými kruhmi.
    </tei:p>
    <tei:p>
     Vôbec pomer spolužitia v tomto dome sa celkom zmenil. Tej prítulnej domácnosti, s ktorou
          splynul od toľkých rokov, už nebolo. Pani a Elenka sa odcudzili od neho. Nezmenený zostal
          len Rovesný.
    </tei:p>
    <tei:p>
     — Už mi je do nestrpenia, — hovoril Janko učiteľovi, keď boli spolu na prechádzke.
    </tei:p>
    <tei:p>
     — Ale prečo? — spýtal sa ho mrzute Poničan. — Len čo sme začali čítať, schádzavať sa, už
          odchádzaš. Mal som s tebou plány, myslel som si, že mi budeš pravou rukou, pomocou či v
          nedeľnej škole a či v hospodárskom spolku. Samotný nedostačím, niet toľko sily, ani času, a
          ty práve teraz chceš odísť.
    </tei:p>
    <tei:p>
     — Nevydržím tu ďalej, nemôžem zostať medzi tými ľuďmi. Boli mi doteraz takí blízki a
          teraz sú mi úplne odcudzení; takmer nepriateľskí.
    </tei:p>
    <tei:p>
     Medzi rozhovorom prišli na most. Klenul sa nad lenivo tečúcou riekou. Zastali, opreli sa
          o zábradlie a pozerali na hladinu vody. Bola čistá, priezračná, bolo vidieť až na dno. Na
          plytkom mieste pri brehu mrvilo sa množstvo rybičiek. Keď zbadali, že sa k nim blíži
          pažravá šťuka, rýchlosťou blesku sa rozpŕchli a zase vrátili naspäť, keď prestalo
          nebezpečenstvo. Učiteľ siahol do vrecka, pohľadal v ňom niekoľko omrviniek a hodil ich do
          vody. Rybky sa zhŕkli okolo nich, začali oprekot ďobať do nich, kým ich všetky nepohltali.
    </tei:p>
    <tei:p>
     — Zvláštne je to u nás, — počal hovoriť Poničan akoby pre seba. — Kým v iných krajinách
          priemysel a obchod prekvitá, dotiaľ v našom národe nemôže pustiť mohutné korene. Sú ony len
          akoby jednoročné rastliny. Zaseješ ich, skvitnú, donesú aj plod, ale zvädnú, uschnú,
          zamrznú. V iných krajinách ide obchod z pokolenia na pokolenie. Tam sú staré, slávne
          kupecké rodiny, ktoré s pýchou spomínajú svojich pradedov. Sú ony pravé obchodné,
          patricijské rodiny. Ale je u nich aj poznať solídny blahobyt a okrem toho aj pevnosť i
          statočnosť. U nás, vyjmúc dvoch-troch starších firiem, všetko je nové a nestále. Akoby sme
          ani schopní neboli k ničomu stálemu, zamieňame, hynieme a oddávame bez prekážky bohaté
          žriedla obchodu cudzincom… Hľa, aj Rovesný založil si solídny obchod, zo všetkých strán mu
          len tak tečie, bohatne navidomoči, a vtedy, keď by táto rodina mala byť povedomá svojej
          sily, samostatnosti, keď by mala pomýšľať o prostriedkoch ďalšieho upevnenia, nuž skrsne v
          nich tá lacná pýcha a túha napodobniť mravne i hmotne zbankrotované zemianstvo a jeho hlúpe
          panštenie.
    </tei:p>
    <tei:p>
     Syna si dajú vyučiť za pána, aby sa zlumpačil, dcéru si vydajú za podobného darebáka a
          zdroj ich blahobytu nechajú zapustnúť, aby z neho ťažil časom z Haliče privandrovavší
          vlastenec.
    </tei:p>
    <tei:p>
     Mlčky počúval učiteľovu reč. Cítil, že má pravdu, ťažko mu bolo protirečiť, veď sa to
          všetko týkalo aj jeho.
    </tei:p>
    <tei:p>
     Zamĺkli. Pohrúžili sa každý do svojich myšlienok. Tichým krokom vracali sa naspäť domov.
          Prišli do dediny. Ľudia, sviatočne oblečení, sedeli na priedomí. Starší zhovárali sa ticho
          a pretriasali obecné i hospodárske záležitosti. Niektorí čítali noviny. Mužskí sedeli
          osobite, ženy tiež osve viedli svoju „radu“. Za každým krokom museli sa klaňať a prihovoriť
          sa. Keď inšie nie, tak sa spýtali sediacich: — Sedíte? — Na čo im sediaci v chóre
          odpovedali: — A ver’. — Prichádzali k väčšiemu húfu. Vprostriedku sedel mladý muž. Čítal
          okolostojacim a sediacim noviny. Všetci ho chtivo počúvali, bolo vidieť na nich, že ich
          zaujímalo, čo im čítal Ďuro Hraško.
    </tei:p>
    <tei:p>
     — Pán boh daj dobrý deň! — pozdravil sa učiteľ, keď prichádzal k nim.
    </tei:p>
    <tei:p>
     — Pán boh daj i vám! — odvetil.
    </tei:p>
    <tei:p>
     — Čítate? — spytuje sa rezko, poznať mu po hlase, že je rád.
    </tei:p>
    <tei:p>
     — A ver’.
    </tei:p>
    <tei:p>
     — Dobre je, keď sa národ miesto krčmy čítaním zabáva. Nebývalo u nás predtým takto.
    </tei:p>
    <tei:p>
     — Veru, to u nás ešte donedávna všelijako vyhliadalo, ale chvalabohu ide to už trochu
          ináč, a časom bude ešte lepšie, len keby sme tomu, čo čítame, vo všetkom aj rozumeli.
    </tei:p>
    <tei:p>
     — Čo nerozumiete?
    </tei:p>
    <tei:p>
     — Ale, nuž prosím pána učiteľa, práve teraz som čítal „indemnity“. Vidím, že to má byť
          vážne slovo, ale nemôž mu rozumieť a okrem toho jesto ešte mnoho neznámych slov.
    </tei:p>
    <tei:p>
     — No, počkajte, vysvetlím vám ich, ináč neporozumiete, čo čítate.
    </tei:p>
    <tei:p>
     Janko už poznal učiteľovu obyčaj, vedel, že keď raz zastane s ľuďmi, to potrvá hodnú
          chvíľu, a keďže nebol v takom rozpoložení, aby sa zúčastnil v rozhovore, odobral sa a šiel
          domov.
    </tei:p>
    <tei:p>
     „Vypoviem im,“ myslel si cestou. „Čo sa mám tu trápiť zo dňa na deň? Na cudzom mieste mi
          bude ľahšie ako tu.“
    </tei:p>
    <tei:p>
     Na preddomí sedel Rovesný. Klobúk mal položený na lavičke, prusliak mal do spodnej
          gombičky rozopätý. Utieral si pot z čela.
    </tei:p>
    <tei:p>
     — Kde si bol? — spytuje sa Janka.
    </tei:p>
    <tei:p>
     — Boli sme sa s učiteľom prejsť.
    </tei:p>
    <tei:p>
     — A kde je učiteľ?
    </tei:p>
    <tei:p>
     — V rade, medzi ľuďmi.
    </tei:p>
    <tei:p>
     — Mohol si ho zavolať, boli by sme sa porozprávali.
    </tei:p>
    <tei:p>
     „Či mu mám teraz povedať?“ spytuje sa sám seba. Je v nesnádzi. Ťažko to vysloviť po
          toľkých rokoch súžitia.
    </tei:p>
    <tei:p>
     — Sadni si aspoň ty. Samotný som, naše odišli do susednej dediny.
    </tei:p>
    <tei:p>
     Sadol si mlčky k nemu.
    </tei:p>
    <tei:p>
     — Uf! ale je len teplo! Bol som na poli, reku, aká je úroda, či sa popravila? Tak som sa
          zohrial, že ma znoj aj teraz šibe, — a utiera si sluchy ručníkom. — Dosť dobre to vyzerá
          vonku, len nech pán boh zachráni od škody… — Ozaj, kedy sme objednali olej?
    </tei:p>
    <tei:p>
     — Je tomu asi dva týždne.
    </tei:p>
    <tei:p>
     — To je hrozné s tým Sonnenscheinom, koľko ráz som chcel už obchod pretrhnúť. Ale už
          viac sa nedám za nosom vodiť.
    </tei:p>
    <tei:p>
     Janko to ani nepočúval, na mysli mu tanula jediná myšlienka, ako vypovedať pánovi. Mal
          ju už na jazyku a zase zastal. Konečne sa osmelil, sklopil oči k zemi a tichým hlasom
          začal:
    </tei:p>
    <tei:p>
     — Pán Rovesný, ďakujem vám za doterajšiu lásku, ale ďalej nemôžem zostať u vás, — a slzy
          sa mu sperlili v očiach.
    </tei:p>
    <tei:p>
     — Čo? — vyskočil kupec a pozrel prekvapene na Janka, akoby svojim vlastným ušiam
          neveril. — Čo to vravíš?
    </tei:p>
    <tei:p>
     — Chcem odísť od vás, treba mi aj inde skúsiť.
    </tei:p>
    <tei:p>
     — No, toto je len paráda! Na takôto niečo by nebol veru pomyslel. Nuž, čože ti to zase
          prišlo do umu? Či ti je zle u nás?
    </tei:p>
    <tei:p>
     — Ale čoby, ale by som chcel aj inde…
    </tei:p>
    <tei:p>
     — Netáraj, seď, keď ti je dobre! Chceš väčší plat? Povedz! Beztak som ti chcel povýšiť.
    </tei:p>
    <tei:p>
     — Ďakujem, ale nie pre plácu.
    </tei:p>
    <tei:p>
     — Nuž a pre akéhože elementa? — spytuje sa ho už rozmrzený. — Či sa ti nejaká krivda
          stala, alebo ťa niekto z nás urazil?
    </tei:p>
    <tei:p>
     — Nie, — odvetil ticho. Ani za svet by nebol mohol vysloviť pravú pohnútku.
    </tei:p>
    <tei:p>
     — Tak je to len dáky vrtoch, to som neočakával. Ani som nemyslel, že sa staneš takým
          nevďačným. Vychovávam ťa od malička, rád ťa mám ako svojho syna, ani od mojich si nemal
          krivdu. Dôveru sme mali v tebe, a ty teraz sa za všetko takto odplácaš! Všetko iné, len to
          som nečakal!
    </tei:p>
    <tei:p>
     Veľmi ťažko bolo Jankovi okolo srdca. Miloval Rovesného, rodina i obchod prirástli mu k
          srdcu. Pri nich strávil svoj mladý vek. Tu sa zrodil v ňom aj ten nežný cit lásky, ktorý mu
          toľko blaha, ale aj žiaľu pôsobil. Teraz ho páli sťa žeravé uhlie, nemá miesta, pokoja!
          Ľúto mu je opustiť Rovesného, ale mu je tu zo dňa na deň neznesiteľnejšie. Mlčí na pánove
          výčitky, hoci sa ho bôľne dotýkajú. Nevďačným sa cíti proti nemu, ale nemôže tu ďalej
          zostať.
    </tei:p>
    <tei:p>
     — Nie je pekne, — pokračuje Rovesný, — teraz ma osamote nechať. Jeden pomocník mi len
          nedávno odišiel, teraz zase ty! Čo si počnem? Pravda, to je nie vaša starosť, čo vás tam do
          toho? Teraz niet takých ľudí, v ktorých by sa ozval cit povinnosti, — rozhorlil sa. Zrazu
          ale bez všetkého prechodu zmenil hlas, už nebol tvrdý, ale nežný, žartovný, keď pokračoval.
          — Ozaj, Janko, aká ti to len hlúposť udrela do hlavy. Myslel som, že si rozumnejší,
          rozvažitejší. Nemal si krivdu u mňa, budúcne ešte menej. Povýšim ti plat a ak ti je niečo
          proti vôli, povedz, ak je nejaké nedorozumenie, vyrovnáme ho. Vieš, že sa z každého kochu
          kúri. A všetky maličkosti si nesmieme tiež brať na nos, kdeže by sme potom zašli! To by ale
          bola hrozná nesvedomitosť od teba teraz nás opustiť. Vieš dobre, že môj obchod potrebuje
          statočného človeka. No, všakver’ zostaneš? — a podával mu ruku. Janko sa pri principálovi
          cítil ako na tŕni. Principálove reči ho bodali a čím boli mäkšie, láskavejšie, tým väčšmi
          ho trápili. Bál sa výbuchu, keď vypovie, poznal už jeho prírodu, že protirečenie, najmä od
          podriadeného nestrpí. V taký čas obyčajne narobí krik, lomoz. A predsa nemohol ďalej
          zostať, a preto nemal sily prijať podávanú mu ruku.
    </tei:p>
    <tei:p>
     Rovesný ostal ako oparený. Hneval sa i hanbil sa, že sa modlikal svojmu pomocníkovi.
          Vstal, pozrel naňho opovržlivo, tvár mu očervenela.
    </tei:p>
    <tei:p>
     — Dobre! — riekol drsne, len tak medzi zubami a rýchle sa vzdialil.
    </tei:p>
    <tei:p>
     Janko istý čas sedel ako omráčený. Tie najrôznejšie city burácali v ňom. Konečne sa
          premohol a šiel do svojej izby.
    </tei:p>
    <tei:p>
     *
    </tei:p>
    <tei:p>
     Pri večeri Jankovo miesto zostalo prázdne. Rovesný bol nevrlý, zamračený.
    </tei:p>
    <tei:p>
     — Čo sa stalo, že pomocník neprišiel k večeri? — spytuje sa Rovesná Zuzky.
    </tei:p>
    <tei:p>
     Zuzka od prekvapenia sprvu zamĺkla. Odjakživa počula ho len Jankom volať a teraz zostal
          pomocníkom.
    </tei:p>
    <tei:p>
     — Doma je, prosím, je vo svojej izbe.
    </tei:p>
    <tei:p>
     — A prečo nechodí?
    </tei:p>
    <tei:p>
     — Neviem.
    </tei:p>
    <tei:p>
     — Ale ja viem, — odvetil Rovesný, keď Zuzka vyšla z chyže. — Pováž si, — obrátil sa k
          žene, — dnes popoludní mi vypovedal službu, že vraj u nás viac nemôže byť, — a pritom ostro
          pozrel na ňu.
    </tei:p>
    <tei:p>
     — Taak?
    </tei:p>
    <tei:p>
     — Veru tak, ani nás len nepripravil na odchod, len keď tu zrazu, ako hrom z čistého
          neba… Nevieš, prečo to robí?
    </tei:p>
    <tei:p>
     Elenka medzitým nebadane vstala od stola a odišla do svojej izby. Veľmi ju Jankova
          výpoveď prekvapila. Necítila už k Jankovi lásku, veď sa oddala mohutným citom inému, pravdu
          rečúc, stal sa jej aj nepríjemným, lebo jeho pohľad ju znepokojil, výčitky robil. Keď
          hovoril, z jeho hlasu vybadala utajenú lásku i bôľ, keď mlčal, aj to jej bolo nepríjemné.
          Bol jej v ceste. Tešila sa, že odíde. Ale zase aj ľutovala ho. Verným druhom bol jej od
          detinstva. Vedela, že príčinou jeho odchodu je ona. Aký zase bude pustý dom bez neho! Otec
          ho rád mal, aj my všetci. Či by nebolo lepšie bývalo, keby Viktor nebol prišiel? „Veľmi ma
          miloval,“ i spomenula si na vrúcne bozky, ktorými obsypal jej ruku. Na okamih pocítila
          súcit, i srdce sa jej ohrialo pri týchto rozpomienkach. Ale zase v duchu predstavil sa jej
          elegantný Viktor, cíti na sebe jeho pohľad. Je taký zvláštny, musí pred ním oči spustiť a
          predsa krv sa jej tlačí k srdcu a teplo prijíma celé telo. A tá jeho náruživá láska! Pri
          pomyslení na posledné zídenie sa v záhrade ešte aj teraz zabúši jej srdce a sťa elektrická
          iskra prejde po nej omamujúca slasť.
    </tei:p>
    <tei:p>
     *
    </tei:p>
    <tei:p>
     — Nuž čo, — odvetila na mužovu otázku Rovesná, — už som ti povedala, že sa buchol do
          Elenky, a teraz vidí, že daromne, tak uteká od nás.
    </tei:p>
    <tei:p>
     — Hm, hm, — šomre otec, — nebolo by to zle. Vlado sa už aj tak nestane kupcom, komuže
          teda oddáme obchod, ak nie zaťkovi. A či dostaneme lepšieho, spoľahlivejšieho, ako je
          Janko?
    </tei:p>
    <tei:p>
     — Ale čo to pletieš, už som ti raz povedala, že si dcéru nechcem zahrdúsiť, aby bola
          otrokyňou. Nevychovala som ju pre sklep, ale…
    </tei:p>
    <tei:p>
     — Pre dámu, fiflenu, rolu hrať, čo?
    </tei:p>
    <tei:p>
     — Tak je, nech si užije sveta, keď môže, a keď sa môže lepšie vydať.
    </tei:p>
    <tei:p>
     — Veď ty s tvojou prázdnou pýchou ešte doskáčeš!
    </tei:p>
    <tei:p>
     — Nedoskáčem.
    </tei:p>
    <tei:p>
     — A či ho Elenka nechce? Ale idem sa jej spýtať. — Vstal a vyhľadal ju.
    </tei:p>
    <tei:p>
     Sedela na pohovke. Taká bola zamyslená, že ani nezbadala otca, keď vstúpil do izby, len
          keď stál už pri nej.
    </tei:p>
    <tei:p>
     — Elenka, — hovoril jej nežne, keď videl, ako sa strhla, keď ho zbadala. — Či už vieš,
          že Janko odchádza od nás?
    </tei:p>
    <tei:p>
     — Viem.
    </tei:p>
    <tei:p>
     — A nevieš prečo?
    </tei:p>
    <tei:p>
     Mlčala.
    </tei:p>
    <tei:p>
     — Povedz mi, dieťa moje, necháš ho odísť?
    </tei:p>
    <tei:p>
     Nemala sily prehovoriť.
    </tei:p>
    <tei:p>
     — Nič neodpovieš?
    </tei:p>
    <tei:p>
     — Pre mňa môže zostať, — odvetila ticho, — ja som mu… — zasekla sa, chcela luhať, no
          nemohla.
    </tei:p>
    <tei:p>
     — Pozriže, dieťa moje, o niekoľko rokov už nebudem vládať, chcel by som sklep tebe
          nechať. Čo myslíš, mala by si zabezpečenú budúcnosť. Janko by ho udržal, zdokonalil, a teba
          by na rukách nosil. Povedz mi, čo myslíš?
    </tei:p>
    <tei:p>
     — Nemôžem!
    </tei:p>
    <tei:p>
     — Čo? Tak ti už mať iné vbila do hlavy? — hneval sa a bolo mu ľúto pritom, že sa deti
          odďaľujú od neho. — Nemôžeš? — pokračoval — a prečo? Či ho nechceš?
    </tei:p>
    <tei:p>
     — Nie, — zašeptala a prúd sĺz vytryskol jej z očí.
    </tei:p>
    <tei:p>
     Rovesný nemohol hľadieť na dcérin plač. Vstal, pozrel na ňu a prehovoril:
    </tei:p>
    <tei:p>
     — No, len no, nevedel som, že si taká ako mať. Čo sa len za leskom ženie. Mohol som sa,
          pravda, domyslieť. Čože by si sa aj bola inšie naučila v meste, v ústave? Daj si pozor, aby
          si neobanovala. Tí úhľadní darmošľapi nie sú nič hodní. Rozmysli si dobre. Nútiť ťa
          nebudem, ale mi výčitky potom nerob, keď už bude pozde. — A odišiel s ťažkým srdcom.
    </tei:p>
    <tei:p>
     Na druhý deň zavolal Rovesný Janka k sebe.
    </tei:p>
    <tei:p>
     — Syn môj, viem, prečo odchádzaš. Nezdržiavam ťa, ťažko by ti tu bolo zostať. Tu máš, —
          podával mu výplatu. — Chcel som ťa ako syna, vieš, ako syna, — a slzy mu zaihrali v očiach.
          — Nezabúdaj na nás.
    </tei:p>
    <tei:p>
     Jankovi vypadli slzy, keď sa nahol nad pánovu ruku. Nemohol slovíčka prehovoriť. Šiel do
          izby, zobral si kufrík, odobral sa bežne, takmer ani nepozrúc do Elenkinej tvári. Ferko ho
          verne vyprevadil k vozu a niesol mu batožinu.
    </tei:p>
   </tei:div>
   <tei:div type="chapter">
    <tei:head>
     IV
    </tei:head>
    <tei:p>
     Už sa chýlilo k večeru, keď sa vdova po nebohom učiteľovi Čvíkotovi vracala domov z
          kapustniska. Plela tam celý deň zeleninu, ohŕňala kapustu, kaleráb a podobné veci. Vrchnú
          sukňu mala trochu podkasanú, aby sa jej na ceste nezaprášila. Na rameni niesla hodný kôš,
          naplnený uhorkami a zeleným bôbom, ba aj niekoľkými zemiakmi. Podhrnula totiž na próbu
          niekoľko vňatí, či sú už súce na varenie. V druhej ruke niesla malú gracku. Bola strednej,
          chudorľavej, no žilnatej postavy. Bolo vidieť na rukách i vôbec na všetkom, že ju práca
          zahartovala. Hoci už polstoročie mala za chrbtom, predsa bola ešte rezká. Biela, batistová,
          čiernymi bodkami posiata šatôčka chránila jej hlavu a tvár od žeravých slnečných lúčov.
          Tvár mala chudú, ale zdravej farby. Nos orlí, ústa jemne formované. Čelo dosť vysoké,
          hladké. Spod šatky bolo vidieť úzky pás hladko začesaných, ešte neošedivených vlasov.
          Najvýznamnejšie boli jej tmavé, vpadnuté oči. Z nich sa dalo mnoho vyčítať: utrpenie,
          dobrotu, ráznosť, aj bystrosť. Na tvár jej život vtepal spokojný, do vôle Najvyššieho
          oddávajúci sa výraz. Takýto výraz nadobúdajú ľudia, ktorí od sveta už mnoho neočakávajú,
          ktorí sa už zmierili so svojím osudom a žijú do vôle božej, pripravení súc aj na tú ďalekú
          púť, z ktorej viac už niet návratu. Koľko za ten čas nádejí, nežnejších citov odumrie,
          koľko sklamaní, horkosti, sĺz prehltne človek, kým si takýto pokoj a mier duševný
          nadobudne, ktorý mu taký zvláštny, ctihodný výraz dáva, to len on sám vie. A predsa sú to
          šťastní ľudia, ktorí si ho vedia nadobudnúť. Mier im zavládne v srdci, vedia sa uspokojiť
          so všetkým, čo im je za údel dané a tak sú závideniahodnejší od tých, ktorí sa ženú
          ustavične za fantómom zemského šťastia, bohatstva, alebo sa rútia v nešťastí do ničivého
          zúfalstva.
    </tei:p>
    <tei:p>
     Keď povieme, že bola vdova po učiteľovi, už sme v tých pár slovách vyslovili celý jej
          životopis. A predsa prehovorme si o nej ešte trochu viac.
    </tei:p>
    <tei:p>
     Ako osemnásťročná vydala sa za Čvíkotu, učiteľa v Ostrej. Prišli deti, s nimi starosť.
          Učiteľov vokátor bol odhadnutý na osemsto korún, lež v tej sume bola aj sýpka, seno i zem,
          drevo, ofera a sto korún hotového groša. Aby mohol vychovať rodinu, podujímal sa na
          všelijakú pobočnú prácu: včeláril, štepil ovocné stromky atď. Ale to všetko donášalo slabý
          dôchodok. Aby sa mohli udržať, viedla celú domácnosť sama. Prvá vstávala, posledná líhala.
          Keď iní vstávali, ona vtedy už dávno podojila kravu. Tak sa jej čas míňal a deň sa podobal
          dňu ako vajce vajcu. Prišli choroby, truhlička za truhličkou odnášala jej poklady.
    </tei:p>
    <tei:p>
     Muž nervózny, ťažko niesol bremeno a údery. Zhrýzal sa a trápil aj ženu. Niežeby ju
          nebol mal rád, ba práve naopak, takže aj zlosť, čo vylial na ňu, viac sa podobala muke ako
          vade. Ľudia tomu nerozumeli a nazdali sa, že trýzni ženu. Ticho znášala jeho výbuchy, lebo
          vedela, že je to uňho choroba a že v druhom okamihu už obanuje a nežnosťou bude jej to
          chcieť vynahradiť, čím jej ublížil. Ale pritom ťažko to znášala a nejednu horkú slzu
          vyliala tam, kde ju nikto nevidel. Len Janko jej zostal pri živote zo všetkých detí. On bol
          jej miláčikom a všetkou potechou. Chránila si ho od malička ako dve očné zrenice.
          Vychovávala ho zbožne, naučila ho modliť i spievať z knižky či raňajšie a či večerné. On
          tiež ľpel láskou na nej a jej nežná, no vytrvanlivá povaha zrkadlila sa v ňom. Chcela ho
          dať učiť, ale dlhotrvajúca mužova nemoc bránila jej v tom úmysle, i dala ho za učňa k
          Rovesnému. Po mužovej smrti ostala samotná ako prst. Pomoci žiadnej nemala, okrem dvesto
          korún penzie. I vzala si kúsok kapustniska do prenájmu. Šila ľuďom, aj do prednejších domov
          v dedine a v blízkom okolí a tak sa skromne živila.
    </tei:p>
    <tei:p>
     Zriedka sa stalo, že nemyslela na syna a slávnostným dňom sa stal pre ňu ten, v ktorom
          sa stal z učňa pomocník. Od tých čias dostávala od syna aj malú podporu. Tu niekoľko korún,
          zase látku na nové šaty. Chuderka, pri pohľade na tieto darčeky sa vždy od radosti
          rozplakala. S materinskou pýchou ukazovala ich ľuďom, ktorí ju prišli navštíviť, ale ho
          zase v liste napomínala, aby si daromné trovy nerobil, že veď ona má, čo jej treba, aby si
          len peniažky ukladal, aby si časom sám mohol otvoriť obchod.
    </tei:p>
    <tei:p>
     Priblížila sa k dedine. Na kraji dediny stálo niekoľko cigánskych kolíb. Pred nimi
          sedeli v skupine špinaví, otrhaní cigáni. Malé cigánčence váľali sa v prachu a starý cigán
          na malej, do zeme vbitej nákove kul mlatkom staré železo na klince. Pri ňom sedelo strapaté
          dievča a ťahalo mechy, aby rozdúvalo oheň. Ako zazreli cigánčence prichádzať učiteľku s
          plným košom, akoby na povel zbehli dolu na cestu, obkolesili ju, skákali okolo nej ako malí
          diabli a otŕčajúc proti nej špinavé dlane, volali na ňu:
    </tei:p>
    <tei:p>
     — Pani rechtorka, prosím ponížene, nech mi niečo dajú!
    </tei:p>
    <tei:p>
     — Iďte, vy papľuhy! — zavolala na ne a oháňala sa poriskom gracky okolo seba. To,
          pravda, neosožilo, lebo ony aj tri razy odskočili, a potom zase ešte dotieravejšie žobrali.
          Keď videla, že sa ich nemôže striasť, hodila im veľkú, už prezretú uhorku. Nemala ani kedy
          dopadnúť na zem, lebo ju cigánča v povetrí zachytilo a uháňalo s ňou hore briežkom ku
          kolibám. Za ním pustili sa ostatné a len jedno ešte bežalo za učiteľkou a vykrikovalo za
          ňou, aby mu dala niečo. Zrýchlila kroky. Cigánča vidiac, že sa mu nič neulezie, vrátilo sa
          naspäť. Vošla do dediny. Dedina bola ako vymretá, lebo ľud bol na poli, len čo starí a malé
          deti zostali doma. Ako prechádzala popri Kršniakovom dvore, vybehol s veľkým gagotom kŕdeľ
          husí a za nimi s prútom hnala sa stará Kršniačka. — Bohdaj by ste boli podochli, aby ste
          boli, — volala za nimi. Ale hneď zastala v požehnávaní, keď zbadala učiteľku.
    </tei:p>
    <tei:p>
     — Ach, nech prepáčia, nezbadala som ich, — vyhovárala sa trochu zahanbená.
    </tei:p>
    <tei:p>
     — Hádam vám robia nedobizeň, — spytuje sa. — Ste len sama doma?
    </tei:p>
    <tei:p>
     — Veru len, a tu roboty, neviem ani, čoho sa skôr chytiť. Ráno som chlieb napiekla,
          statok opatrila, podojila, dom obriadila, zase obed a bohvie čo ešte príde, a tu tieto
          potvory, husi, tak sa k nám navykli a ustavične dobiedzajú. Ani neviem, čie sú. Vždy sú u
          nás. Človek ich nestačí vyháňať.
    </tei:p>
    <tei:p>
     — Veru je to vo vašej starobe veľa, mali by vás už aj zameniť.
    </tei:p>
    <tei:p>
     — Dochodilo by, ale čože robiť, keď je súrno. Už len ja musím. Kdeže boli?
    </tei:p>
    <tei:p>
     — Bola som si obzrieť kapustnisko. Všetko zarastá, nestačím vyplieť.
    </tei:p>
    <tei:p>
     — Veru, pravdu majú.
    </tei:p>
    <tei:p>
     — Potom som okopala kapustu a kaleráb.
    </tei:p>
    <tei:p>
     — Ďakovať bohu, majú všetko pekné, — keď videla plný kôš uhoriek a bôbu. — My,
          neviemprečo, nevieme sa dožiť uhoriek. Aj pekne kvitli, len keď sa im zrazu začal sušiť
          list a kvet opadúvať. Čo to len môže byť za pliaga?
    </tei:p>
    <tei:p>
     — Aj druhí sa žalujú. Jaj, ale som sa len zahovorila a mám ešte veľa roboty. Zbohomže
          zostaňte!
    </tei:p>
    <tei:p>
     — Spánombohom! — odvetí stará a pozrúc ešte za odchádzajúcou, vracia sa k započatej
          robote.
    </tei:p>
    <tei:p>
     Čvíkotová, vrátiac sa domov, poobzerala sa po izbe, či je všetko v poriadku. Bola to
          nízka izbička a preplnená náradím. Dve postele, stará remenná kanapa, dve kasne, stôl a
          niekoľko stoličiek tvorilo náradie. Sporák bol pri dverách. Teraz v lete bol prikrytý
          červeným prikrývadlom. Na ňom stálo neveľké zrkadlo s priečinkom naspodku. Na stenách
          viselo niekoľko obrazov v čiernych rámoch a niekoľko podobizní. V neveľkých oblokoch
          pestreli sa krásne pestované pelargónie, myrta, voskový kvet a dva bujné korene rozmarínu.
          Z posledných obyčajne dávala na svadby mladému páru prútiky, za čo jej zakaždým udelili po
          šestáčiku.
    </tei:p>
    <tei:p>
     Položila košík na stôl, potom si zhodila vrchnú sukňu a obliekla si staršiu, domácu. Šla
          do komory, vzala mliečnik, vzala z neho mlieko do rajničky a potom položila ju na trojnohu
          pod komínom v pitvore a rozložiac ohník začala si variť tú premilenú kávičku. Hrnček s
          kávou odniesla do izby, sadla si k stolu a začala si s veľkou chuťou upíjať. Medzi jedením
          vše zažmurkla očami a oprela ich na jeden bod. Poznať jej bolo po výraze, že nad niečím
          rozmýšľa. A skutočne, myseľ jej zalietla k Jankovi. Čo ozaj robí? Aký je? Už jej dlhší čas
          nepísal, čo bolo uňho zriedkavé. Znepokojila sa. „Či nie je chorý, že nepíše?“ prišlo jej
          na um. Do týchto čias nikdy nezameškal. „Ešte dnes počkám, ale zajtra mu odpíšem a spýtam
          sa ho, prečo mlčí.“
    </tei:p>
    <tei:p>
     Zahrkotal voz. Zastal a to práve pred jej bytom. „Kto to môže byť?“ myslí si a vyjde
          von. Práve na prahu stretne sa s Jankom, ktorý teraz prišiel od Rovesných.
    </tei:p>
    <tei:p>
     Zostala ako omráčená. Nebola pripravená na jeho príchod. Ale v druhom okamihu už
          rozprestrela náručie, objala ho a bozkala. Pozrela mu potom do tvári i videla, že je
          statný, pekne urastený, ako na obrázku.
    </tei:p>
    <tei:p>
     — Poď dnu, — volá ho, — práve som pila kávu, ujde sa ešte aj tebe.
    </tei:p>
    <tei:p>
     — Hneď, mamička moja, len si musím kufor a iné veci zložiť.
    </tei:p>
    <tei:p>
     — Kufor? — spytuje sa zarazená.
    </tei:p>
    <tei:p>
     — Áno, vysvetlím vám potom, ale nechcem, aby kočiš meškal na daromnicu. Najprv si veci
          dovediem do poriadku, potom ho vyplatím, máme času dosť na vyprávanie.
    </tei:p>
    <tei:p>
     — Len mi toľko povedz, hádam si len nenechal Rovesných?
    </tei:p>
    <tei:p>
     — Ba veru, — odvetí rýchle a ide k vozu, kde už kočiš skladá jeho veci. Kufor odniesli
          do izby, matka za ten čas zobrala menšie balíky a ustarostená myslela na príčinu Jankovho
          odchodu. Rozličné možnosti jej prišli na um. Zrazu strašná myšlienka ju napadla: „Ak by bol
          jej syn niečo…“ Zľakla sa, takmer sa jej kolená podlomili, ale v druhom okamihu prišla k
          sebe. Presvedčená bola, že jej Janko nie je schopný nečestného činu.
    </tei:p>
    <tei:p>
     Onedlho bolo všetko v poriadku a Janko sadol si k matke.
    </tei:p>
    <tei:p>
     Ustarostene pozrela na syna. Chvíľku mlčal, akoby rozmýšľal, čo jej má povedať, ale
          poznajúc matkinu citlivosť, chcel ju ušetriť od bôľu, a preto jej povedal len toľko, že už
          bol dosť na jednom mieste, čas je už teda zvrchovaný, aby aj inde skúsil a tak sa
          zdokonalil.
    </tei:p>
    <tei:p>
     Ale materinské oko vystihlo z jeho výzoru a vybadala aj z hlasu, že tají pravú príčinu
          odchodu.
    </tei:p>
    <tei:p>
     — Syn môj, — a vážne pozrela naň, — čo tajíš pred matkou? Povedz mi pravú príčinu, nech
          je už akákoľvek, len netaj. — A keď videla, že syn váha, doložila: — Veď sa to všeličo
          stáva mladým ľuďom. — Pri poslednej vete zachvel sa jej hlas a na tvár jej vysadla úzkosť.
    </tei:p>
    <tei:p>
     Keď videl, že sa matka obáva niečoho hrozného, nestatočného, nesmel ju ďalej nechať v
          neistote, i vyrozprával jej pravú príčinu odchodu.
    </tei:p>
    <tei:p>
     Pozorne počúvala Janka. Vydýchla si, akoby jej bol kameň spadol zo srdca. Ale keď
          videla, ako jej syn trpí, ľútosť ju pojala; pritiahla ho k sebe a hladkala mu vlasy.
    </tei:p>
    <tei:p>
     — Chvalabohu, že sa nestalo niečo horšie!
    </tei:p>
    <tei:p>
     — Tak ste vy, mama, mysleli, že by som bol vstave…?
    </tei:p>
    <tei:p>
     — Ale nieže, syn môj! Vieš, dobre ťa poznám, že si šuhaj statočný. Ale svet je zlý, ten
          už mnohých zviedol. A vieš, matka je už taká, vždy sa bojí o svoje deti. A to? To si vybi z
          hlavy. Ešte si mladý, máš času, a dievčeniec? Aj desať dostaneš na jeden prst, — hovorila
          rezko, aby ho rozveselila. — Čože by si si takto na večeru? Chceš strapačky s tvarohom a či
          ti jedno kuriatko? Mám pekné, toho roku sa mi neúrekom vydarili. Len povedz, neboj sa, máme
          z čoho.
    </tei:p>
    <tei:p>
     Jankovi odľahlo na srdci, keď sa vyspovedal matke. A keď ju videl takú dobrú,
          starostlivú, ako mu chce lahodiť a ako mu hľadá vôľu, tak sa aj rozveselil. I vzal jej
          suchú, od práce tvrdú ruku, bozkal ju a pritúlil sa k nej, ako to robieval, kým bol ešte
          malým chlapcom.
    </tei:p>
    <tei:p>
     Pohladkala ho po tvári a pritom vzkypel v nej hnev proti Rovesným. Nevedela pochopiť,
          ako mohli odstrčiť jej syna, ktorý je taký driečny, že mu niet páru na široko-ďaleko.
          „Obanujú ešte!“ myslela si — a to ju trocha potešilo.
    </tei:p>
    <tei:p>
     Stála v pitvore pri ohnisku, pozerala na blčiaci ohník pod trojnohou. Pomiešala
          kedy-tedy nadrobno pokrájanú slaninku, budú z nej škvarky na tvarohové strapačky — a pritom
          si tichým hlasom spievala: „Pán bůh jest má sila i důfaní“ — tvár jej pritom značila
          starosť a utrpenie.
    </tei:p>
   </tei:div>
   <tei:div type="chapter">
    <tei:head>
     V.
    </tei:head>
    <tei:p>
     Viktorovi rodičia bývali v Rozumove, v stoličnom meste, a to v bočnej, nepatrnej uličke
          v dosť starom a ošarpanom dome. Tu mali najatú hospodu. Ich malý, nepohodlný byt bol dosť
          vkusne zariadený. Na každom kuse náradia bolo badať, že zažil lepšie, hojnejšie časy. Po
          stenách viseli staré rytiny a niekoľko olejových podobizní predkov. Medzi nimi vynikla
          podobizeň Klenovského starej matky. Predstavovala mladú, peknú blondínu so značne
          vystrihnutým živôtikom. Na vysokom, bielom, okrúhlom hrdle leskli sa dva rady perál a na
          ňom pekná hlávka niekedy chýrnej krásavice. Tmavožlté krčky vlasov venčili jej hladké čelo.
          Spod dlhých, tmavých rias živo pozerali na človeka jej bystré oči. Malé ústa, na ktoré
          maliar neľutoval karmín, obletoval zvláštny, svojej krásy povedomý úsmev, akoby chcel
          prinútiť každého, aby sa dobre prizrel na jej krásu. V ľavej ruke, voľne na lono položenej,
          držala hrdličku, pravou schúleného vtáka hladkala. Táto ruka bola veľmi starostlivo
          vypracovaná: úzka, podlhovastá, aristokratická. Nechýbali na nej ani modré žilky, ani jemný
          ružový tón prstov. Na jednom z nich skvel sa zlatý prsteň so smaragdovým očkom a okolo neho
          trblietali sa sťa venček brilianty. Na zápästí skvela sa ťažká, filigránsky opracovaná
          zlatá náramnica. Krásne, okrúhle, biele rameno s ružovým lakťom, tým nápadnejšie sa
          odlišovalo od žltej farby náramnice a od modrého drieku s krásnymi striebornými sponkami,
          okrášlenými tmavočervenými granátmi, a aj od snehobieleho oplecka, obrúbeného sťa pavučina
          jemnými čipkami.
    </tei:p>
    <tei:p>
     Keby tak oživli majitelia týchto podobizní, najmä ale táto skvostná krásavica, nuž by sa
          začudovali, aké veľmi skromné miesto teraz zaujímajú v tomto malom, chudobnom byte, medzi
          starým haraburdím a troskami náradia, ktoré pozostalo terajším žijúcim členom famílie po
          mnohých licitáciách a prevážaniach.
    </tei:p>
    <tei:p>
     Zaiste by sa rmútili a hanbili pri tomto pohľade. Boli navyknutí žiť v hrdom kaštieli,
          uprostred priestranného parku v hojnosti, veselo, v samých radovánkach a hostinách. A
          teraz? Mráz by ich prešiel pri pohľade, ako upadli, a chveli by sa pred budúcnosťou, že
          niekde na pôjde prachom zapadnú a myši ich zosekajú.
    </tei:p>
    <tei:p>
     V tejto izbe sedela pri obloku Klenovská a pilne opravovala na vareške stoknutú
          Viktorovu pančuchu. Bola vysokej postavy. Gaštanové vlasy mala už popretkávané šedivými
          vláknami. Tvár mala súmernú, ale predčasne zbrázdenú vráskami, následok to rozličných
          líčidiel a práškov, ale aj starosti a nedostatku. Ruka sa jej rýchle pohybovala, máchajúc v
          povetrí ihlou. Náhlila sa. Z bočnej izby ozýval sa mužský rozhovor a špľachot vody, ako keď
          sa umývajú. Zrazu bolo počuť volanie:
    </tei:p>
    <tei:p>
     — Mama, mama!
    </tei:p>
    <tei:p>
     Vstala, položila na kanapu práve teraz zaplátanú pančuchu, a vošla do bočnej izby. Izba
          bola malá, úzka a bola teraz zaprataná rozličnými vecami. Na dvoch posteliach boli
          rozložené košele. Pri nich goliere, manžety a nákrčníky. Na operadle boli prehodené len
          teraz vyžehlené čierne šaty, s bielymi vestami. Pri nich na zemi leskli sa lakové
          poltopánky. Pred zrkadlom stál Vlado, utieral sa a pritom sa pozorne díval do zrkadla.
    </tei:p>
    <tei:p>
     Viktor v nedbalkách ležal na pohovke a fajčil cigaretu.
    </tei:p>
    <tei:p>
     Keď matka otvorila dvere, nahol sa vrchným telom, akoby jej bol chcel ísť v ústrety a
          vystrel ruku proti nej.
    </tei:p>
    <tei:p>
     — Či si ich našla? — spytuje sa.
    </tei:p>
    <tei:p>
     — Hneď ti ich donesiem, len som ich musela trochu opraviť. — Vrátila sa a podávala mu
          pančuchy.
    </tei:p>
    <tei:p>
     — Ďakujem ti, — vzal ich a hneď si ich stokol na nohy.
    </tei:p>
    <tei:p>
     — Potrebné ti je ešte niečo? Alebo vám? — obrátila sa k Vladovi.
    </tei:p>
    <tei:p>
     — Ďakujem, milosťpani, neráčte sa unúvať, už všetko máme, čo nám je potrebné, — odvetil
          a zdvorilo sa poklonil.
    </tei:p>
    <tei:p>
     Odišla.
    </tei:p>
    <tei:p>
     — Také máme skvostné výhľady na podarenú zábavu, že len! Predobedom prišla aj Ilona
          Kopány, rozkošná brunetka a je pritom veselá, samý temperament. Predstavím ťa jej. Vieš,
          sme starí známi, aj rodina. Zapáči sa ti. A ako graciózne tancuje. Všetci mladí ľudia sa
          točia okolo nej. Len jednu vadu má, nemá také veno, aké sa požaduje od dievčaťa, ktoré má
          nároky na primeraný vydaj. Strávil som v jej kruhu nejednu rozkošnú chvíľku. — Na okamih sa
          odvrátil od Vlada, pozeral do okna, akoby sa bol ponoril do rozpomienok z minulosti.
    </tei:p>
    <tei:p>
     Vlado si už medzitým navliekol mäkuškú batistovú košeľu a pripínal si golier.
    </tei:p>
    <tei:p>
     — Môže byť dosť pekná zábava, včerajší dáždik občerstvil povetrie a prach zmizol. Zdá
          sa, že aj z vidieka prídu.
    </tei:p>
    <tei:p>
     — To sa rozumie, — odvetí Viktor, — vidiečania čakajú na takú príležitosť ako kaňa na
          dážď. Hľa, aj teraz frčí jedna ekvipáž. — Pristúpil k obloku. — Nech som dobrý, to je
          Žitnický aj so svojou mladou ženou, barónkou. Hm! a ako vyparádený, aj kočiš v novej
          livreji. Záprah a hintov len sa tak ligocú. Kone majú ozaj výborný trap. Skadiaľ len môže?
          Veď sa povrávalo, že pláva.
    </tei:p>
    <tei:p>
     — Hádam so ženou dostal.
    </tei:p>
    <tei:p>
     — Ale ba! Bude to niečo iné. Našiel si bezpochyby úver. A najskôr má niečo za lubom.
    </tei:p>
    <tei:p>
     Konečne boli ako zo škatuľky. Ešte niekoľko kvapák jemného parfumu a krásny, plný klinec
          do dierky a už boli hotoví.
    </tei:p>
    <tei:p>
     — Vladko, — osloví ho Viktor, len tak mimochodom, keď už mali odchádzať, — daj mi do
          zajtra desať zlatých. Otec nie je doma a kľúče od peňazí sú uňho.
    </tei:p>
    <tei:p>
     Vlado vytiahol tobolku a bez slova mu podal žiadané peniaze.
    </tei:p>
    <tei:p>
     — Len sa dobre zabávajte, — vyprevádzala ich matka. — A ty, Viktor, daj pozor, aby si
          neprestydol a aby si niečo nevykonal, — hovorila mu starostlivo, bála sa, že jeho bujná
          povaha pod vplyvom nápojov prekročí spoločenské hranice.
    </tei:p>
    <tei:p>
     — Nemaj starosť, mamička. Nič sa nestane, budeme v dámskej spoločnosti. Ja, pravda,
          nemám vôľu do tanca…
    </tei:p>
    <tei:p>
     — Prečo nie? — čuduje sa Vlado, — rád si ty podskočíš. Poznám ťa ako náruživého
          tanečníka.
    </tei:p>
    <tei:p>
     — Čo bolo, bolo! — vzdychol si, — ale prešlo! — a pozrel významne na Vlada.
    </tei:p>
    <tei:p>
     Vlado sa usmial, myslel si, že sa len zo žartu pretvaruje a nemal poňatia, na čo cieli
          jeho priateľ.
    </tei:p>
    <tei:p>
     Matka sa tiež usmiala, porozumela syna, a trochu kývla hlavou.
    </tei:p>
    <tei:p>
     — Zbohom, mamička! — zvolal ešte raz Viktor a odišli.
    </tei:p>
    <tei:p>
     Ostala sama. Otupne jej bolo. Taká bola opustená! Muž len čo lyžičku zložil po obede, už
          sa ponáhľal do kasína, aby sa neopozdil k partii alšóšu, ktorá ho čakala každú nedeľu
          popoludní. Syn a Vlado odišli zase na zábavu. Sadla si na stoličku k obloku, oprela si
          lakeť o obločnú dosku a hlavu zase o dlaň a hľadela na ulicu. Zrazu zaleskla sa jej slza na
          mihalnici a spúšťala sa jej pomaly po tvári, vlhkú brázdu zanechávajúc po sebe. Prišli jej
          na um mladé časy. Bola vtedy krásna, všetko bolo okolo nej milé, veselé. Každý sa točil
          okolo nej. Každému oči s úľubou spočinuli na jej peknom zjave. A teraz, z hojnosti prešla
          celý rad strádania, utrpenia a s nimi aj poníženia.
    </tei:p>
    <tei:p>
     Tak by sa rada podívala, pozhovárala, ba aj popýšila synom, ale ako? Veď nemá primeranú
          toaletu. Má, pravda, aj lepšie šaty, ale nie také, ako čo patria osobe z rodu. A preto
          radšej zostala doma, medzi týmito nudnými stenami.
    </tei:p>
    <tei:p>
     Mala ustavičnú starosť o domácnosť. Mužov úrad bol pomerne chatrne platený a veru tiež
          aj hodne strovil na svoju osobu. Syn po školách potrovil pozostalé trosky z majetku, čo im
          ešte zostalo a aj nové dlhy sa nakopili. Okrem toho navyknutí boli na dobrú kuchyňu. Ale
          ako ju stvoriť? Mäsiar na úver už nechcel dávať a aj sklepník požadoval svoje závislosti.
          Chuderka, musela vždy stŕpať, rozmýšľať, kde a ako? Neraz musela prehltnúť drsné poznámky
          živnostníkov, keď si prišli po peniaze a tu nebolo skadiaľ. Teraz na nešťastie Viktor aj
          kamaráta si dovedie a žiada, aby ho hostila. Ona mu hneď, keď prišiel, dohovárala, prečo ho
          vzal so sebou, či nevie, v akom sú stave? — A tu mi ešte aj hosťa privedieš.
    </tei:p>
    <tei:p>
     — Nie je tak zle, ako si myslíš. Vlado mi je potrebný. Má bohatých rodičov. Jeho sestra
          je zaľúbená do mňa, dostanem s ňou dvadsaťtisíc. Z toho dlhy vyplatíme a budeme si žiť
          bezstarostne. Maj len trochu pozhovenia a už sa len netráp. Len čo budem s ňou vo vere,
          úver nám hneď podskočí, takže budeme na pokoji.
    </tei:p>
    <tei:p>
     — Veď by to bolo, keby tí Rovesní neboli takí. Pováž si, on je sedliackych rodičov syn a
          ona krčmárska dcéra. Nemyslím, že by sa ich dcéra za teba hodila, najmä keď postúpiš v
          úrade.
    </tei:p>
    <tei:p>
     — O ňu nemaj strach, a čo sa jej rodičov týka, s tými si už budem vedieť urobiť
          poriadok, aby mi na krku nesedeli. O to sa netráp, len nech bude moja. To je pravda, že by
          som si radšej vzal Ilonu, ale čo si počať? Ilona je chudobná a má veľké nároky.
    </tei:p>
    <tei:p>
     — Veď je tak, — vzdychla si a nežne pozrela na syna ako na nejakú obeť. — Tak len
          poručeno bohu. Len si daj pozor, aby si sa vo výpočte nesklamal.
    </tei:p>
    <tei:p>
     — Neboj sa, mama, ja to tak narafičím, že ma neoklamú.
    </tei:p>
    <tei:p>
     Pošťastilo sa mu uchlácholiť matku, ba v nej vzbudiť aj nové nádeje. O otca nemal
          starosť, bol celý deň v úrade, večer zase v kasíne alebo v hostinci na strek, ten sa veru
          netrápil mnoho o domácnosť. Tú nechal na svoju ženu. Len keď už núdza a iné starosti
          doliehali naňho a klepali mu veľmi i na svedomie, vtedy stratil dobrú vôľu a stal sa
          nevrlým. A keď ešte aj žena začala doliehať naňho, aby sa už aj postaral o niečo, a robila
          mu pritom výčitky, tak vtedy utiekol do krčmy, tam sedel potom aj za dva dni a len na tretí
          deň sa vrátil domov s ubolenou hlavou a ešte väčšou kajúcnosťou. Vtedy obsypal obyčajne
          ženu svojou nežnosťou a škatuľkami cukroviniek, ktoré navyhrával od kučébera a pritom
          sväto-sväte sľuboval a zaprisahal sa, že sa už zriekne lumpačky a že od týchto čias každý
          groš dá do domácnosti. Zdržal sa niekedy aj dva-tri mesiace, že sa nepohol z domu.
    </tei:p>
    <tei:p>
     Ale potom ta zase vypuklo v ňom, vždy sa mu naskytla nejaká príležitosť. Tu jeho priateľ
          meno slávil, zase prišiel nový úradník. Na jeho poctu bol zoznamovací večierok, priatelia
          tiež dodierali doňho, že je baba a nie chlap, filister, ba mu aj do svätých nadávali, až
          konečne ho to všetko domrzelo i vypukla z neho stará nátura.
    </tei:p>
    <tei:p>
     Dlhší čas sedela nepohnute pri obloku, až sa konečne zdvihla, aby si olovrant
          pripravila. Potom vzala do ruky už hodne zodratý a zamastený román od Ponsona du Terrail
          — pochádzal z mestskej knižnice, a pustila sa do čítania. Pri čítaní zabudla na
          každodennú starosť a s nevšednou zaujatosťou sledovala tie najpodivnejšie osudy (desať ráz
          bol zabitý a toľko ráz vzkriesený) románového hrdinu.
    </tei:p>
    <tei:p>
     Medzitým Viktor a Vlado prišli do mestského parku. Tu sa už celé hŕby obecenstva
          prechádzali po širokých, priestranných chodníkoch. Naprostred parku bolo veľké kolo, okolo
          neho stáli košaté lipy a duby, takže bolo celé pod sklepením ohromnej zelenej rotundy.
          Krajom kola rozostavené boli lavice. Na vyvýšenom mieste započala hrať cigánska banda
          čardáš. Na zvuky hudby hrnie sa obecenstvo do kola. Matky zaujímajú miesto na lavičkách,
          kým dcéry prechádzajú sa v kole. Niekoľko mladíkov pridružilo sa k nim. Ukláňali sa a
          strúhali zdvorilé frázy. Nejedna z nich zasmiala sa žartovnej poznámke gavaliera, až jej
          smiech zaznel ako strieborný zvonček. Zrazu oddelil sa jeden pár, postavil sa pred bandu,
          za ním druhý, tretí, až sa to všetko začalo vrtieť.
    </tei:p>
    <tei:p>
     Naši dvaja priatelia stáli a prizerali sa na krepčiacu mládež.
    </tei:p>
    <tei:p>
     — Pozri, ako sa nadhadzuje Pišta Karafiáth, nohy sa mu div z kĺbov nevyvrátia… Tancuje s
          Lujzou Spitzerovou; boháčka, otec má parný mlyn. Huncút jeden prešibaný, nerúbe nízko;
          partia bohatá.
    </tei:p>
    <tei:p>
     — Je trochu orientálny typ. Či nie je dcérou vyvoleného národa? — spytuje sa Vlado.
    </tei:p>
    <tei:p>
     — Aký si naivný, pravdaže je. A potom? Na tom niet nič neobyčajné, lebo sa prekrstí,
          alebo — veď je recepcia…
    </tei:p>
    <tei:p>
     Nestihol takmer dokončiť, keď za chrbtom počul známy hlas a pritom pocítil na ľavom
          ramene, ako sa ho niekto dotkol.
    </tei:p>
    <tei:p>
     Obrátil sa i zazrel pred sebou Ilonu Kopaných i jej priateľku Julku Pekáčovú.
    </tei:p>
    <tei:p>
     — Vy ste len za gavaliera, — prihovorí sa mu šelmovsky Ilona, ale badať na nej, že sa aj
          durdí, — ani sa len neukážete… Pekne! Ja vás musím vyhľadať.
    </tei:p>
    <tei:p>
     — Odpusťte, milostivá slečna, — uklonil sa Viktor veselo, — ale ráčte uznať, že pri
          všetkej námahe — a túhe, som…
    </tei:p>
    <tei:p>
     — Do týchto čias ešte nemohol, — dovŕšila ona. — Poznáme už tie výhovorky, — a vejárom
          mu samopašne pohrozila a pritom sa spýtavo pozrela na Vlada.
    </tei:p>
    <tei:p>
     — Môj priateľ, Vlado Rovesný, absolvovaný jurista, — predstavoval ho Viktor. Vlado sa
          zdvorilo uklonil a pozeral s úľubou na Ilonu.
    </tei:p>
    <tei:p>
     Ilona bola vysoká, štíhla bruneta. Bujné, čierne vlasy venčili jej hlavu. Tvár mala
          oválnu, ťahy súmerné. Pod hustým, sťa žúžoľ nadočím a pod dlhou riasou mihalníc žiarilo
          ohňom pár veľkých čiernych očí. Ich plameň pocíti každý, kto hlbšie nazrie do nich. Pod
          pravidelným nosom, nozdry ktorého sa pri každom vzrušení zachveli, usmiali sa malé ústa.
          Ich rty boli čerstvé, plné, ani čerešne. Jamôčky na bielych, trochu rumenných lícach
          dopĺňali krásu obličaja. Vôbec celá jej postava bola súmerná. Ale nielen postava, lež aj
          jej pohyb vzbudil pozornosť. Chôdzu mala zvláštnu, len jej primeranú, hladkú a predsa
          rytmickú. Mala, ako sme videli, nenútený výstup, slobodný, viedla takmer kamarátsky
          rozhovor s mladými ľuďmi, ale vedela jedným pohľadom, pohybom, alebo slovom zastaviť smer
          rozhovoru, ak sa jej znepáčil. S takýmito vlastnosťami podmanila si mládež. Takmer každý sa
          jej koril, vzdychal, oblietal, ale zato z tých, na ktorých rátala, ani jeden neponáhľal sa
          ju pýtať.
    </tei:p>
    <tei:p>
     Pri predstavení na okamih skúmavo pozrela na Vlada.
    </tei:p>
    <tei:p>
     Zbadala, bol v nesnádzach.
    </tei:p>
    <tei:p>
     — Istotne váš priateľ to zapríčinil, že ste nás do týchto čias pozbavili vašej vzácnej
          prítomnosti, — hovorila obrátená k Viktorovi. Hlas jej znel vážne, len jednotlivé, nápadne
          prízvukované slová a jemný, výsmešný výraz očí prezrádzal výsmech.
    </tei:p>
    <tei:p>
     — Spolovice ste uhádli, — odvetil Viktor, — lebo keď som sa vrátil z Pešti, neprišiel
          som hneď domov, ale bol som hosťom pána Rovesného. A za tých niekoľko dní, čo som doma, bol
          som taký zamestnaný úradom, že som pri najlepšej vôli a túhe nemohol…
    </tei:p>
    <tei:p>
     — … ešte dosiaľ svoju najpokornejšiu poklonu urobiť, — dodala veselo sa smejúc a pritom
          zaleskli sa jej krásne biele zuby.
    </tei:p>
    <tei:p>
     — Aká krásavica, — podumal Vlado, — a ako nenútene si vedie.
    </tei:p>
    <tei:p>
     — Blahoželám vám k úradu, pán Klenovský, — prehovorila blondínka Julka a podala mu ruku.
    </tei:p>
    <tei:p>
     — Ó, prosím, — a priateľsky jej stisol ruku. — Teším sa z vášho blahoželania, poznať, že
          máte lepšie srdce ako slečna Ilona, ktorá miesto toho, aby sa tešila zhliadnutiu, hnevá sa
          a výčitky mi robí, — doložil žartovne.
    </tei:p>
    <tei:p>
     — Ach! Pravda! No odpusťte, bolo mi aj na ume, ale som nemohla, ľutovala som vás. Reku,
          taký mladý, myslela som si, a už zamestnaný, ťažkým úradom opantaný! Hľa, už sa mu aj
          vrásky začínajú tvoriť; vlásky rednú, onedlho budú aj šedivieť. Ako by aj nie, pri takej
          zaujatosti, zodpovednosti?! Ach, chudáčik, nemal ešte času ani si len požiť!
    </tei:p>
    <tei:p>
     — Ha, ha, ha! — smial sa, až očervenel, keď videl šelmovskú Iloninu tvár, ako sa núti k
          vážnosti, ale oči jej svietia výsmechom, kútiky úst šklbú sa, chcú v každom okamihu
          vypuknúť v rozpustilý smiech, čo sa tiež aj stalo, keď videla, ako Viktor vybuchol v
          hlasitý smiech. Vlado a Julka tiež sa nemohli zdržať, veď bolo tak smiešne.
    </tei:p>
    <tei:p>
     Hudba prešla z voľného do rezkejšieho tempa. Primáš pritisol bradou husle, pritlačil
          sláčik o struny, až zajačali, zohol sa, nato sa vypäl i zavíril divoký, ohnivý čardáš. Za
          ním usilovali sa i kontráši, i bračisti, a basa tiež veselo zabručala. Žilky sa rozihrali v
          mladých. Nejedno oko zalesklo sa ohňom, ešte aj matky zamĺkli na okamih a hľadeli rozjarene
          do kola, kde mládež výskala.
    </tei:p>
    <tei:p>
     Ilone sa zachveli nozdry. Zamĺkla. Jej žiariace oči spočinuli na Viktorovi a úsmev
          oblietal jej okolo polootvorených úst.
    </tei:p>
    <tei:p>
     Nemohol odolať jej pohľadu. Zatúžil objať jej hybký driek a vmiesiť sa do tanečného
          mraveniska, pocítiť jej teplý dych a vidieť pohyb rozvlnených pŕs. Uklonil sa pred ňou.
          Nemo vložila ruku do jeho. Odviedol ju medzi tancujúcich.
    </tei:p>
    <tei:p>
     Oddali sa úplne pôžitku tanca.
    </tei:p>
    <tei:p>
     Viktor nemohol odolať prvému návalu radosti, ktorú pocítil v blízkosti Ilony. Už rok
          tomu, čo ju nevidel. Teraz bola ešte zvodnejšia, ešte krajšia. Povedomie, že sa zaujíma
          oňho, ho takmer opojilo. Zabudol na okamih na Elenku. S rozvlneným citom pozeral na Ilonu.
          Z tvári jej nezmizol úsmev. Oči jej trochu navlhli, čím sa stupňoval ich lesk, zdali sa mu
          vhĺbiť až do duše. Pocítil neodolateľnú túhu privinúť ju k sebe a pocelovať horúcim bozkom
          jej vážne, polootvorené pery.
    </tei:p>
    <tei:p>
     — Aká ste krásna, zvodná, — zašeptal vo vytržení.
    </tei:p>
    <tei:p>
     — Nehľaďte tak na mňa, pozorujú nás, — zašeptala a zbežne sa naňho usmiala.
    </tei:p>
    <tei:p>
     A ozaj, okolo nich tancujúce páry zvedavo pozerali na nich a potuteľne sa usmievali.
    </tei:p>
    <tei:p>
     Vlado tancoval s Julkou. Videl, čo sa deje v duši tých dvoch, i pocítil žhavý bôľ v
          srdci. Ilona ho hneď pri prvom pohľade silne dojala. Teraz skrsol v ňom nepriateľský pocit
          proti Viktorovi. Tanec stal sa mu odporným a tanečnica bremenom. „Keby už bol koniec, ale
          vyhúda do nekonečna.“ A zmraštil obrvy.
    </tei:p>
    <tei:p>
     — Čo vám je? — spytuje sa tanečnica, zbadajúc náhlu zmenu.
    </tei:p>
    <tei:p>
     — Nič, trochu ma hlava bolí, ale to prejde, nerobte si z toho nič, slečna.
    </tei:p>
    <tei:p>
     Hudba zamĺkla. Spotení tanečníci zaviedli svoje družky na miesta.
    </tei:p>
    <tei:p>
     Ilonina matka s ľúbezným úsmevom vítala Viktora.
    </tei:p>
    <tei:p>
     — Mala by som si na vás ťažkať, — smiala sa, — že len teraz prichádzate, nuž ale, my
          starí, čo si tým pomôžeme. — A pozrela na Julkinu matku.
    </tei:p>
    <tei:p>
     — Prosím mnoho ráz za odpustenie, — vyhováral sa zdvorilo a bozkal im ruky, — ale moja
          vina nie je taká strašná, ako sa zdá. Len čo sme prišli s priateľom Vladkom, — predstavil
          ho, — už sme sa zišli so slečnami. Nuž a v ich spoločnosti sa človek tak dobre cíti, že
          zabudne na všetko, aj na tie najsvätejšie povinnosti. — Uhol sa, rukou urobil zaokrúhlené
          gesto, aby aj týmto činom potvrdil, čo povedal.
    </tei:p>
    <tei:p>
     — Už ste vy len veľký figliar, vynájdete sa, — odvetila so smiechom. — My už, keď
          musíme, aj uveríme.
    </tei:p>
    <tei:p>
     — Milosťpani! — zvolal s hereckým pátosom a ruku si položil na srdce, pritom sa ale
          usmial huncútsky.
    </tei:p>
    <tei:p>
     — Dobre, dobre, — odvetila, — a týmto vám udeľujeme úplné odpustenie.
    </tei:p>
    <tei:p>
     — Ako sa má vaša pani matka? — spytuje sa Pekáčová Vlada. — Poznám ju ešte z ústavu.
          Bezpochyby pamätáš sa aj ty na Máliku, — obrátila sa ku Kopányčke. — Pravda, ty si bola o
          dva roky staršia.
    </tei:p>
    <tei:p>
     — Trocha sa pamätám, ale to je už dosť dávno.
    </tei:p>
    <tei:p>
     — Ďakujem, milosťpani, mama je zdravá a dosť čerstvo vyzerá.
    </tei:p>
    <tei:p>
     — Ste len samotný?
    </tei:p>
    <tei:p>
     — Nie, mám ešte aj sestru, teraz prišla z ústavu.
    </tei:p>
    <tei:p>
     — Tak? A koľko má rokov?
    </tei:p>
    <tei:p>
     — Na sedemnásty.
    </tei:p>
    <tei:p>
     — To už celá slečna.
    </tei:p>
    <tei:p>
     Pri poslednej vete Viktor náhle sklopil oči a nával krvi sfarbil mu trochu líce. Hneval
          sa, že je taký slabý. Zaťal zuby a smelo pozrel na prítomných. Jeho pohľad stretol sa s
          Iloniným. Zbadala. Bola nemilo prekvapená. „Aha, preto si sa tak zadlho bavil na dedine u
          Rovesných!“ prišlo jej do umu. Už jej nepohrával okolo úst úsmev, skrivila opovržlivo pery
          a obrátiac sa k Julke, pohrúžila sa s ňou do rozhovoru.
    </tei:p>
    <tei:p>
     Zrazu povstal medzi obecenstvom šum. Všetci hľadeli na jednu stranu.
    </tei:p>
    <tei:p>
     — Čo je to? — spytuje sa Kopányčka, — snáď sa niečo stalo?
    </tei:p>
    <tei:p>
     Viktor trochu podišiel napred, chcel sa dozvedieť, čo zapríčinilo taký ruch v
          obecenstve.
    </tei:p>
    <tei:p>
     — Prišiel Žitnický aj so svojou paňou, — zvestoval. Len čo dohovoril, už bolo vidieť
          tlstého, ale elegantného pána, opretého o rameno dámy oblečenej v hodvábnom úbore. Klaňal
          sa ustavične, hlboko zložiac ľahký, letný klobúk a pritom zakaždým odhalil dosť veľkú
          lesklú plešinu, odrážajúcu sa nápadne od vytučnenej, na barnavo ohorenej tvári. Z druhého
          boku kráčal popri barónke hlavný riaditeľ zábavy a niečo jej horlivo vysvetľoval. Za nimi
          kráčali mladší a starší páni a tvorili Žitnickému dosť početný sprievod. Medzi poslednými
          kráčal aj starý Klenovský. Riaditeľ zábavy priviedol Žitnických na predné miesto. Tam už
          sedelo niekoľko dám z vyššej spoločnosti, ako podžupanová a mešťanostová. Po vymenení
          pozdravných zdvorilostí sadla si barónka medzi ne, páni sa utiahli trochu nabok a obstúpili
          Žitnického. Živý rozhovor viedli medzi sebou. Starý Klenovský roztržite počúval Žitnického
          anekdotu, často sa obzrel po obecenstve, až konečne zbadal Viktora pri Kopányčke. Pozorne
          sa vykradol z kruhu a ponáhľal sa k synovi.
    </tei:p>
    <tei:p>
     — Odpusťte, milostivé panie, že som nútený Viktora na krátky čas odviesť z vašej
          spoločnosti, — a nečakajúc na súhlas, kynul mu, aby ho nasledoval.
    </tei:p>
    <tei:p>
     — Poď, predstavím ťa Žitnickému, — hovoril mu potichu. — Podľa ženy má veľké styky a
          vplýva i na župana, aj na stoličný výbor. Jeho vplyv siaha až do Budapešti. Od teba závisí,
          ako sa mu pozdáš. Máš, pravda, hodného zástupcu aj v Šándor báčim, ale čert nespí a dobrého
          nikdy nie je dosť, ak ti neosoží, aspoň ti nepoškodí — a to už mnoho znamená. Že Žitnický
          má veľký vplyv, to je isté, či vidíš, ako sa všetci hrnú okolo neho, ako mu lichotia? Sedel
          som v kasíne a len čo som započal hru, priletí archivár Kováč. „Viete, čo je nového?“
          kričí. Reku čo? „Žitnický aj s paňou je tu, prišli na zábavu.“ A len čo dopovedal, už bol
          Žitnický medzi nami. Po krátkom čase sa zobral, šiel s ním najprv jeden, za ním sa pobral
          druhý, tretí a tak všetci. Čo som mal robiť, pridal som sa k nim aj ja, aby to nevyzeralo
          tak, akoby som chcel demonštrovať proti nemu. Lebo, syn môj, zapamätaj si: Nikdy sa
          nespoľahni na svojich kolegov, čo by akí dobrí a priateľskí boli. Vždy buď opatrný. Naveky
          sa nájdu závistníci a takí, ktorí pôjdu o tvoje postavenie, aby ho mohli pre seba alebo pre
          svojich si zadovážiť a budú hľadať príležitosť, ako by ťa mohli udať a podkopať ti postať.
    </tei:p>
    <tei:p>
     Kým hovoril, oči mu ustavične sliedili, či ho niekto nepočúva. Keď spozoroval niekoho,
          ktorý sa mu zdal podozrivým, už mu veselý úsmev vysadol na tvár, aby sa zdalo, že bohvieakú
          veselú historku rozpráva synovi.
    </tei:p>
    <tei:p>
     Priblížil sa k Žitnického skupine. Vtom zazneli zvuky vlnistého valčíka. Povstal živý
          ruch medzi obecenstvom. Páni sa utiahli z kola, aby prepustili tancujúcim párom miesto.
          Hlavný riaditeľ zábavy, elegantný Zoltán Káňay, uklonil sa pred barónkou. Usmiala sa
          blahosklonne, oprela si oňho rameno a už ju unášal voľným, hladkým tempom. Žitnický zostal
          na okamih sám. Klenovský využil vhodný okamih, pristúpil k nemu aj so synom.
    </tei:p>
    <tei:p>
     — Veľkomožný pán, — oslovil Žitnického a uklonil sa pred ním s úctyplným výrazom.
          Osmeľujem sa predstaviť vám môjho syna Viktora, praktikanta.
    </tei:p>
    <tei:p>
     Viktor sa uklonil.
    </tei:p>
    <tei:p>
     — Teší ma, že vás poznám, — odvetil oslovený priateľským, nenúteným tónom, ktorý
          užívame, keď chceme dobrú náladu a mienku zanechať po sebe. — S vaším pánom otcom sme
          oddávna starí známi. Všakver?
    </tei:p>
    <tei:p>
     — Veru, veľkomožný pán, najmä môj otec, ale tiež aj ja, sme boli s vaším nebohým otcom v
          priateľskom pomere. Jeden od druhého nebývali sme ďaleko. Ja v Klenove, váš pán otec zase v
          Žitnom. Neraz sme spolu poľovali. Boli vtedy lepšie časy, ako sú teraz, — vzdychol si pri
          rozpomienke na svoju zapadlú slávu, keď ešte vo svojom kaštieli býval a po svojich
          vlastných grúňoch poľoval.
    </tei:p>
    <tei:p>
     — Kedy ste skonali štúdiá? — spytuje sa Žitnický Viktora.
    </tei:p>
    <tei:p>
     — Teraz v lete som absolvoval univerzitu.
    </tei:p>
    <tei:p>
     — To ste pekný pokrok urobili.
    </tei:p>
    <tei:p>
     — Ďakovať bohu, na tento čas.
    </tei:p>
    <tei:p>
     — Chcete sa venovať administrácii?
    </tei:p>
    <tei:p>
     — Áno, veľkomožný pán.
    </tei:p>
    <tei:p>
     — Prajem vám mnoho zdaru, pán Klenovský. Budem vás s pozornosťou sprevádzať a ak by som
          vám mohol niečím poslúžiť, obráťte sa len s dôverou na mňa. Čo budem môcť, to vykonám. —
          Usmial sa blahosklonne, podal im ruku na rozlúčku a obrátil sa k prichádzajúcemu staršiemu
          pánovi, sedriálnemu sudcovi.
    </tei:p>
    <tei:p>
     — Á, to ste vy, Feri báči! — pozdravil ho priateľsky. Šiel mu v ústrety a vrele mu
          potriasol ruku.
    </tei:p>
    <tei:p>
     — No vidíš, aký je milý, priateľský, — hovoril starý synovi.
    </tei:p>
    <tei:p>
     — Má niečo, čo odpudzuje, — povedal syn. — Tá jeho blahosklonnosť, a ten protekčný tón
          je urážlivý. A ako nás odbavil, ako nejaký minister pri výsluchu.
    </tei:p>
    <tei:p>
     — Pst! — bál sa otec, — daj si pozor, aby nás niekto nepočul. To je človek pomstivý a do
          koho sa zažerie, tomu do tých čias nedá pokoj, kým ho nevyštve. Už nie si chlapec, ale muž
          postavený v úrade. Musíš jazyk držať za zubami. Či vidíš, ako vedie Zoltán barónku na
          miesto, ako jej dvorí, ten má rozum! Ponáhľaj sa, daj sa od niekoho predstaviť a pozvi ju
          do tanca. Nemôžem vystáť toho fagana. Taký je už namyslený a nadutý, ako čo by on už všetko
          spracoval. A čože je? Stoličný podnotárik! A s nami staršími tak familiárne zaobchodí,
          akoby bol najmenej podžupanom. Pousiluj sa, aby si mu rohy čím skôr trochu oblámal, ale len
          opatrne.
    </tei:p>
    <tei:p>
     Viktora tiež mrzelo Zoltánovo pyšné vystatovanie, i poponáhľal sa predstaviť sa barónke
          a požiadať ju o tanec. Zvolila.
    </tei:p>
    <tei:p>
     Ilona nedala znať, že ju Viktor škrie. Bola veselá. Vladovi sa zdalo, že ho so záujmom
          počúva, ba práve nadpriada s ním rozhovor.
    </tei:p>
    <tei:p>
     Nemohol sa odtrhnúť od nej. Zbadala, lež nedala to najavo. Chovala sa k nemu priateľsky,
          ale predsa odmerane, ako to býva pri začínajúcej sa bližšej známosti.
    </tei:p>
    <tei:p>
     Pri prvých zvukoch valčíka napadla ju náhle clivota. Vábna melódia drala sa jej do
          srdca. Ozvali sa v nej mnohé vášnivé slová lásky, ktoré počula od mladých ľudí, ale už v
          krátkom čase skúsila, že sú to len bublinky, ktoré sa za okamih skvejú v dúhových farbách,
          aby sa potom rozplynuli a premenili na kvapku špinavej, mydlovej vody. V prvom okamihu
          skoro zaplakala, lež hneď sa premohla, srdce jej zatvrdlo. „Nie,“ pomyslela si, „dosť bolo
          citu. Stoj čo stoj, vydám sa, aby som im ukázala, že nie som bábka, s ktorou sa možno
          zahrávať a odhodiť kedy sa im páči, ale…“
    </tei:p>
    <tei:p>
     — Slečna, smiem prosiť o jeden tanec? — prosil ju Vlado.
    </tei:p>
    <tei:p>
     Pozrela naňho mdlo, akoby zo sna vytrhnutá. Tak sa zdalo, že ho ani nepočula, len zvuk
          jeho reči dotkol sa jej sluchu. Tvár mu vyrážala prosbu, viac pokoru. Mlčky vstala, len tak
          z nutnosti, aby dovŕšila aj túto povinnosť. Ale už pri prvých krokoch bola prekvapená
          umením, akým ju niesol Vlado do kola.
    </tei:p>
    <tei:p>
     Valčík je pekný tanec. Tanečník sa môže úplne oddať rytmu hudby a svojím umením môže
          vystihnúť všetky odtienky taktu. Duševné rozpoloženie, vôbec cit stane sa mäkkým, lyrickým
          a splynie s hudbou v jednu celistvú harmóniu.
    </tei:p>
    <tei:p>
     Vlado bol mäkkej povahy a mal vytríbený sluch, taktiež prirodzenú náklonnosť k hudbe.
          Teraz bol zachvátený láskou k bytosti, okolo drieku ktorej vinula sa mu ruka. Pustil sa s
          nezvyklou náruživosťou, ba nadšením do tanca. Ilona, chýrna tanečnica, zadivene pozrela na
          Vlada. I videla jeho nadšenú tvár. Ľahký úsmev prelietol jej okolo úst. Hodila strojene
          hlavou a primkla sa k nemu trochu bližšie.
    </tei:p>
    <tei:p>
     Bol vo vytržení. Vôňa jazmínového parfumu ho omamovala a jej ľahunké pohyby ho okúzlili.
          Zrazu sa mu zdalo, akoby ho boli jej vlasy pošteklili na líci, snáď len náhodou. Pocítil
          teplotu jej ramena na svojom. Vpíjala sa mu do vnútra a šírila sa rovno k srdcu. Žiadal si
          ju čím dlhšie takto objímať.
    </tei:p>
    <tei:p>
     — Kto je ten pár? — spytuje sa barónka Viktora, keď preleteli popri nich. — Utešene
          tancujú a tá mladá dáma má ozaj graciózne pohyby.
    </tei:p>
    <tei:p>
     — Pekný pár.
    </tei:p>
    <tei:p>
     Barónkina poznámka vzbudila závisť vo Viktorovi. „Koketuje s ním,“ pomyslel si, „chce,
          aby som žiarlil. Ako sa díva naň, usmieva. Eh, počkaj — a ak by predsa!“ Povstávali v ňom
          nepokojné dojmy, i zabudol aj na barónku a oko mu sliedilo len za Ilonou.
    </tei:p>
    <tei:p>
     — Ďakujem, — zastala barónka, — prosím zaviesť ma na miesto.
    </tei:p>
    <tei:p>
     Trhol sa, odviedol ju a uklonil sa pred ňou hlboko.
    </tei:p>
    <tei:p>
     Len čo sa trochu vzdialil, tu už otec pristúpil k nemu.
    </tei:p>
    <tei:p>
     — Bravo! Chlap si! Spokojný som s tebou. Pozornosť, čo si venoval jeho žene, páčila sa
          Žitnickému. Usmieval sa, keď ťa videl s ňou tancovať a mne priateľsky pokývol. Ale hľa,
          zabudol som ti povedať. Dostal si nejaký list z Pešti. Poštár mi ho dal ešte včera na
          ulici, a vieš, že som zábudlivý, nosil som ho v kabáte a len teraz mi prišiel, i to
          náhodou, pod ruku.
    </tei:p>
    <tei:p>
     — Kde je? — spytuje sa Viktor znepokojený.
    </tei:p>
    <tei:p>
     Siahol do bočného vrecka a podal mu ho.
    </tei:p>
    <tei:p>
     — Kto ti píše?
    </tei:p>
    <tei:p>
     — Jeden z mojich priateľov. Ináč nič zvláštneho, — odvetil sucho, keď ho letkom prezrel.
          Len s veľkou námahou sa vedel opanovať, aby otec nezbadal, ako mu srdce nepokojne bije.
          Písal mu totiž jeden z veriteľov, aby mu hneď vyplatil dlžobu, lebo ho ináč zažaluje a
          vynesie najavo také veci, ktoré budú mať preňho nepríjemné následky.
    </tei:p>
    <tei:p>
     V tom okamihu zabudol na Ilonu, na barónku, na Vlada, vôbec na všetkých. Dusila ho len
          jedna otázka: „Ako sa vyslobodiť z tohto fatálneho položenia?“ Neznal iného východu, len
          čím skôr sa bohato oženiť. I prišla mu zase na um Elenka.
    </tei:p>
    <tei:p>
     Zvečerilo sa. Množstvo lampiónov osvetľovalo priestor. Niektoré z nich viseli na
          vetvičkách stromov, uprostred lístia. A nad stromami, na jasnom nebi svietili ticho
          hviezdy.
    </tei:p>
    <tei:p>
     Neďaleko kola bol hostinec. Pred ním rozostavené boli bielymi obrusmi prestreté stoly.
          Za nimi sedeli hostia. Pri väčšom stole sedeli Kopányovci, Pekáčka s dcérou a naši dvaja
          známi. Ilona bola neobyčajne veselá. Smiala sa, žartovala, takže tomu nebolo konca kraja.
          Vlado sedel pri nej. Jej veselosť preniesla sa aj naňho. Cítil sa nenútene, reč sa mu
          sypala plynne; bol šťastný. Viktor sa tiež premohol. Nedal znať na sebe, že ho niečo morí.
          Obrátil hlavný zreteľ na Julku a snažil sa ju zabávať. Medzitým pozoroval, čo sa deje okolo
          neho. Matky rozplývali sa od spokojnosti, keď videli, ako sa im dcéry zabávajú.
    </tei:p>
    <tei:p>
     Neďaleko od nich hrala banda Meyerbeerov Korunovačný pochod
          a jeden z členov bandy chodil s tanierom pomedzi stoly a vyberal od hostí
          peniaze.
    </tei:p>
    <tei:p>
     Prišiel aj k Vladovi. Vlado vytiahol z tobolky päťku, hodil ju na tanier a pošepol, aby
          zahrali Iloninu pieseň. Onedlho zaznela tiahla, citná, trochu sentimentálna pieseň. Ilonu
          milo prekvapila Vladova pozornosť. Pozrela naňho s vďakou. Plával v šťastí a kývol mlčky na
          čašníka.
    </tei:p>
    <tei:p>
     — Šampanské!
    </tei:p>
    <tei:p>
     O niekoľko okamihov pozdejšie vyletela zátka a vzácne víno v krištáľových pohároch sa
          spenilo.
    </tei:p>
    <tei:p>
     — Načo ste to dali doniesť, je to škoda, — dohovárala Kopányčka.
    </tei:p>
    <tei:p>
     — Na zdravie dámam! — privolal rozjarený Vlado a pozdvihol pohár. — Neráčte ma ohrdiť, —
          prosil ich, a to tak vrúcne, akoby od toho záviselo jeho blahoslavenstvo. Nemohli mu
          nevyhovieť. Ilona, priložiac pohár k ústam, polozažmúrenými očami hľadela na Vlada. Spod
          hustých rias bolo jej len trochu vidieť zrenice, ale zato mali smelý, povzbudzujúci výraz.
          A vlaha, ktorá ani rosa na puku zostala sedieť na čerstvých ružových perách, bola
          dostatočná, aby okúzlený Vlado celkom upadol do Iloninej moci.
    </tei:p>
    <tei:p>
     Viktor všetko videl a zase pocítil nepriateľstvo proti Vladovi. Prišla mu aj Elena na
          um, i snažil sa upokojiť. Do týchto čias sa štítil zdôveriť pred Vladom o svojom pomere k
          jeho sestre, lebo sa obával, že by mu prekazil zámery, poznajúc jeho peštianske kúsky.
          Teraz, keď ho videl, aký je zaľúbený do Ilony, prestal sa ho báť, ba práve umienil si
          zdôveriť sa mu, aby tak uskoril sobáš s Elenkou.
    </tei:p>
    <tei:p>
     Onedlho sa dámy pobrali domov. Mladí ľudia ich odprevadili.
    </tei:p>
    <tei:p>
     — Vráťme sa ešte, — prosil Vlado. — Nechce sa mi ešte spať, musím sa vyraziť.
    </tei:p>
    <tei:p>
     — Nedbám, ako sa ti páči, — súhlasil Viktor a vrátil sa naspäť. Hostí bolo už menej, ale
          cigán hral veselo a čakal, kedy sa páni rozihrajú a dajú si zahúdať.
    </tei:p>
    <tei:p>
     — Žán! — zavolal Vlado na čašníka, — šampanské!
    </tei:p>
    <tei:p>
     — Hneď, veľkomožný pán, naskutku, — a už vyletela zátka a šumivý nápoj sperlil sa v
          pohároch.
    </tei:p>
    <tei:p>
     — Pst, kamarát!
    </tei:p>
    <tei:p>
     — Čo sa ti robí, šampanské! Čo ti to prišlo na um?
    </tei:p>
    <tei:p>
     — Prečo by sme sa raz nezabavili, tak opravdivo. Tak sa čudne cítim: v jednu minútu by
          som objal celý svet od radosti, v druhom okamihu by som sa zase rozplakal ako malé decko.
    </tei:p>
    <tei:p>
     — Azda len nie si zaľúbený?
    </tei:p>
    <tei:p>
     — Neviem, — vzdychol si a hlavu si oprel o dlaň.
    </tei:p>
    <tei:p>
     — Čo máš tajiť, myslíš, že som nespozoroval, že si sa buchol až po uši do Ilony.
    </tei:p>
    <tei:p>
     — A ty? — a ostro pozerá na Viktora.
    </tei:p>
    <tei:p>
     — Ja? Ja som tiež chytený.
    </tei:p>
    <tei:p>
     — Taak? Teda som sa predsa neklamal v mojom predpoklade, ale to si mi mal povedať. To
          nie je pekne od teba.
    </tei:p>
    <tei:p>
     — A ty sa nazdáš, že som do Ilony? — zasmial sa sucho, — si na veľkom omyle.
    </tei:p>
    <tei:p>
     Vladovi odľahlo.
    </tei:p>
    <tei:p>
     — A do kohože? — spytuje sa ho živšie, ale ešte nedôverivo.
    </tei:p>
    <tei:p>
     — Chceš vedieť?
    </tei:p>
    <tei:p>
     — Pravdaže chcem.
    </tei:p>
    <tei:p>
     Poobzeral sa dookola, potom sa nahol k Vladovi a pošepol mu: — Do tvojej sestry, do
          Elenky.
    </tei:p>
    <tei:p>
     — Ba kýho paroma! — Bol ako omráčený. Zdalo sa mu to smiešne, ba nemožné. — Do Elenky? —
          Veď on ju považoval doteraz za malé dievča, s ktorým sa dá poihrať, zažartovať, ale
          zamilovať sa do decka?! Keby bol Viktor gymnazistom, to by ešte bolo pochopiteľné, ale
          takto? Nepratalo sa mu do hlavy, a preto sa nazdal, že si len žarty vystrája z neho.
    </tei:p>
    <tei:p>
     — Zdá sa mi, že neveríš, a predsa je to pravda. Elenka je taká krásna, svieža ani
          ružový, ešte nerozvitý puk. Či si môžeš rozkázať srdcu? — hovorí citne, aby presvedčil
          Vlada. Obával sa, že mu prezrie plány. — Či by si si bol ešte včera pomyslel, čo ťa dnes
          očakáva? Hovor.
    </tei:p>
    <tei:p>
     — Ale si len! Mlčal si do týchto čias, a si sa mi nezdôveril.
    </tei:p>
    <tei:p>
     Viktor, vidiac zbĺknuť radosť vo Vladových očiach, že sa zbavil soka, upokojil sa. Teraz
          mu už nebude stáť Vlado v ceste. Usmial sa.
    </tei:p>
    <tei:p>
     — Uznáš, — pokračoval Viktor dôverne, — že s takýmito záležitosťami nejdeme hneď na
          verejnosť. Vedel som, že ty, môj najlepší priateľ, nebudeš proti tomu, ale predsa človek v
          takej okolnosti nie je voľný, stáva sa okúňavý, stratí smelosť; predsa je to delikátna vec,
          a ešte, keď je opravdivo zamilovaný! Vtedy sa všetkého bojí. No, či nie je tak?
    </tei:p>
    <tei:p>
     Vlado prikývol hlavou, veď on to isté cítil, o čom Viktor tak presvedčivo hovoril.
    </tei:p>
    <tei:p>
     — A s Elenkou si ako?
    </tei:p>
    <tei:p>
     — My? — smial sa, — my sme už uzrozumení.
    </tei:p>
    <tei:p>
     — Už? — skríkol od divu. — No, to by mi nebolo prišlo na um ani len vo sne! A že by
          Elenka bola taká smelá! Ako som len nezbadal?
    </tei:p>
    <tei:p>
     — Ľahko. Ty si Elenku považoval len za decko, lebo si jej brat. Navykol si s ňou
          zaobchodiť ako s malým dievčatkom. Ja, cudzí, hľadel som na ňu inakšie. Nevieš si
          predstaviť, aký hlboký dojem urobila na mňa.
    </tei:p>
    <tei:p>
     Vlado zrazu zvážnel.
    </tei:p>
    <tei:p>
     — Počuj, myslíš to vážne, a či sa len zahrávaš s citmi neskúseného dievčaťa?
    </tei:p>
    <tei:p>
     — Ako ti môže niečo také prísť do rozumu? Prisahám ti, že si chcem vziať Elenku za ženu,
          a to čím skôr. Úrad mám, postupovať budem. Zunoval sa mi už takýto život. Si uzrozumený s
          tým? — a podával mu ruku.
    </tei:p>
    <tei:p>
     Bez ďalšieho rozmýšľania podal mu svoju.
    </tei:p>
    <tei:p>
     — Žán, ešte jednu! Musíme zapiť naše budúce švagrovstvo.
    </tei:p>
    <tei:p>
     — Janči! — zavolal na primáša, — sem sa! Zahraj mi ešte tú, — a podal mu desiatku.
    </tei:p>
    <tei:p>
     Primáš sa uklonil, prišiel k ich stolu a začal hrať.
    </tei:p>
    <tei:p>
     Vlado si oprel hlavu o dlaň, zamyslel sa. Zrazu vzal fľašu, nalial Viktorovi a sebe. V
          druhom okamihu poháre boli prázdne.
    </tei:p>
    <tei:p>
     Hostia pri druhých stoloch pozerali na nich. Poniektorí začali sa hniezdiť a šomrať, že
          sa cigán pridružil k nim.
    </tei:p>
    <tei:p>
     — To je predsa bezočivosť, — zvolal jeden z nich.
    </tei:p>
    <tei:p>
     — Čo ťa do nich! — odvetí druhý, — keď chcú vyhadzovať peniaze, nech sa im stane po
          vôli.
    </tei:p>
    <tei:p>
     — To ale predsa nemôžem tak nechať, to je urážka! — ale zato zostal na mieste.
    </tei:p>
    <tei:p>
     — Škoda, že som si nevzal viac peňazí, veď by som im ja ukázal!
    </tei:p>
    <tei:p>
     — Najmúdrejšie je fumigovať ich. Čo nás po nich! Čím sa viac budeme o nich zaujímať, tým
          sa viac budú rozhadzovať. Či vidíš, už aj Belo Kňažko sa pridružil k nim s Miškom Lazným.
          Zavoňali, že sa môžu zdarma napiť. Hja, pisárstvo nedonáša nadostač.
    </tei:p>
    <tei:p>
     Ani nevedno ako, len keď stôl, kde sa naši zabávali, bol celkom obsadený nevolanými
          hosťami. Každý z nich im vyznával priateľstvo a lásku a ubezpečoval ich o nezlomnej
          vernosti, a pili pritom ani sysle.
    </tei:p>
    <tei:p>
     Vlado, už podnapitý, platil za všetkých. Počala opravdivá pijatika.
    </tei:p>
    <tei:p>
     Už odbilo tri hodiny po polnoci, keď Viktor s Vladom v sprievode cigánov tiahli mestom.
          Šli ticho ani tône. Pri dome Pekáčových zastali. Ozval sa tichý brnkot a hneď nato zaznela
          tichučko sťa vánok Ilonina pieseň. Podľa obsahu sa stupňovala, aby zase zamrela v
          pianissime. Bolo počuť štrkot obloka na protivnej strane. Zvedaví susedia chceli spoznať v
          tôni stojace postavy. Ale u Pekáčov zapálili svetlo. Na plátenných záclonách zjavili sa dva
          štíhle tiene. V nich naši poznali Ilonu a Julku.
    </tei:p>
    <tei:p>
     Ešte dva kusy zahrali, potom sa vrátili domov. Vlado bol uveličený. Jeho serenáda bola
          priaznivo prijatá.
    </tei:p>
    <tei:p>
     — Tak sa mi zdá, že mladý Rovesný je vážne buchnutý do teba, — hovorila po serenáde
          Kopányčka Ilone. — Radím ti: prestaň koketovať s Viktorom a hľaď pripútať k sebe Rovesného.
          Je majetný, má budúcnosť, budeš mať pri ňom pohodlný bezstarostný život.
    </tei:p>
    <tei:p>
     Ilona neriekla ani slova. Ľahla si do postele, uprela naširoko otvorené oči do tmy.
          Zadlho takto ležala. V ušiach znela jej hudba. Začala myslieť na Vlada, matkine slová ju
          povzbudili, i umienila si podmaniť ho úplne.
    </tei:p>
   </tei:div>
   <tei:div type="chapter">
    <tei:head>
     VI.
    </tei:head>
    <tei:p>
     Kopányčka s dcérou vrátila sa domov do Kopaného.
    </tei:p>
    <tei:p>
     Kopané je malá dedinka, leží neďaleko mesta. Na nižnom konci vidieť väčší murovaný dom s
          ohromnou dvojitou strechou, za ním sú priestranné gazdovské staviská, tiež murované a
          pokryté šindľom. Dom i bočné staviská sú hodne zanedbané, múry ošarpané. Na strechách
          vidieť diery a spráchnivené šindle boli hotové zrútiť sa ako karty pod väčším tlakom vetra.
          Hospodársky dvor bol zarastený trávou a parôžtekom. Všetko svedčilo, že sa dávno minula
          doba, keď sa tu hemžil kŕdeľ oviec, šesť párov volov, desať kráv a dva páry koní. Teraz je
          tu ticho. Nepočuješ praskot biča, krik a hvizd honelníka, ani pastiera, len práve čo kohút
          zakikiríka a čo niekoľko sliepok zakrákorí, ale hľa, hen na konci dvora belie sa kochlíkavá
          hus a okolo nej batolia sa už podrastajúce húsatá a zobkajú trávu. Všade pusto, prázdno,
          len preddomie panského domu je v poriadku. Tu je stena obielená. Pred domom široký chodník
          je starostlivo drobným pieskom vysypaný. Okolo drevených stĺpov verandy ťahá sa bujná divá
          réva, pôsobiac príjemný chládok. Uprostred starostlivo strihanej trávy vidno niekoľko
          kvetných hriadok. Tu sa pestria flox a fialky, tam zase sa ťahajú verbény, lemované
          tmavomodrou lobéliou. V úzadí preddomia naširoko si rozkladá konáre ozrutná lipa, osamelý
          svedok mnohých vekov a liet. Mala ona družky a druhov, lebo za ňou ten priestor, kde sa
          teraz rozprestiera zapustnutá záhrada, bol dakedy vysadený tônistým stromovím. Ale keď
          majetok Kopaných prepadol licitácii, takže Kopányčke zostalo z rozsiahleho imania len dom a
          záhrada, prišiel rad aj na krásne stromy v nej. Potrebovali kurivo, padol za obeť krásny
          dub, prišiel kolár, zoťal brest, stolárovi bol potrebný červený smrek. Groší nikdy nebolo
          nadostač a tak čo mali robiť; s krvácajúcim srdcom, ale predsa ich dala vytínať. Obyčajne
          sa to stávalo vo fašiangoch, keď boli potrebné Ilone nové šaty, a zase v lete, keď boli
          výlety a sezóna letných toaliet a klobúkov.
    </tei:p>
    <tei:p>
     Hoci sa Kopányčka už blížila k päťdesiatke, predsa bola ešte naoko súca. Postavu mala
          priamu, pleť zachovalú, každý ju držal za mladšiu. Život mala hodne búrlivý. Rodičia ju
          vydali za muža, ktorý jej mohol byť otcom. Mysleli o ňom, že je bohatý, a tu sa potom, keď
          už bolo pozde, ukázalo, že je po uši zadĺžený. Horko-ťažko dostal úrad pri katastri. Každé
          leto odišiel, aby triedil zem. Popri plate zarobil si pekný peniaz, lebo mu majitelia
          pozemkov vďačne pomastili ľavú dlaň, aby o tom nevedela pravica, len aby ich zeme natriedil
          do prvej triedy.
    </tei:p>
    <tei:p>
     Ich dom bol hojne navštevovaný, keď aj domáceho pána nebolo doma. Najmä mladí páni z
          prvých zemianskych rodín radi obletúvali okolo krásnej, mladej panej. Medzi nimi zvlášť
          vynikal Imro Podbanský, bohatý starý mládenec. Nápadne dvoril Kopányčke. Muž zatínal päste
          od zlosti, škrípal zubami a prisahal na všetkých svätých, že ho zastrelí ako psa. Ale o
          niekoľko dní niesol zmenku s podpisom Podbanského do sporiteľne a bol blažený, keď mu tam
          na ňu vyčítali určenú sumu. Podbanského osedlaný kôň na druhý deň už bol priviazaný o
          Kopányho plot a jeho pán sa bezstarostne zhováral v tôni košatej lipy na lavičke s mladou
          paňou Kopányčkou.
    </tei:p>
    <tei:p>
     Kopány nezažil dlho slasti a strasti manželského života. Umrel náhle, na porážku,
          nechajúc za sebou mladú vdovu a malú dcérušku Ilonku. Po mužovej smrti nastali pre vdovu
          krušné časy. Hneď po pohrebe sa valili veritelia, každý hľadel dostať, čo mohol, alebo sa
          zabezpečiť. Platila, vyrovnávala sa, odpredávala, čo mohla, až jej nezostalo nič iné, len
          práve dom s vnútornými gruntmi a niekoľko drobných zemičiek. Návštevníci sa pomaly
          roztratili, veď aj rôčiky prichádzali, nezostal im nik, okrem najbližších príbuzných, len
          Podbanský. Často ju navštevoval, podporil ju i poradil jej. Svet si sprvu všeličo
          pošuškával, ale že si z toho nič nerobili, a Podbanský svoje riadne návštevy nepretrhol,
          ľudia si navykli na to ako na každodennú vec, nestarali sa viac o nich, držiac to za celkom
          prirodzené.
    </tei:p>
    <tei:p>
     Rôčiky sa míňali, dcéra dorastala, bolo ju načim uviesť do spoločnosti, na zábavy, aby
          mala príležitosť vzbudiť na seba pozornosť. Ale to všetko stálo hodne groší, a tu na mať
          prichádzali nové starosti. Sprvu pomáhali stromy z parku, potom ale výnosná pomoc od
          Podbanského. Ilona sa vždy tešila príchodu Podbanského. Poznala ho od malička, odkedy jej
          len pamäť siahala. Vždy jej doniesol niečo, tu bonbóny, pozdejšie šperky alebo jemnú látku
          na šaty. Volala ho báčim; on jednoducho Ilonkou. Choval sa k nej nežne, priateľsky, viac
          otcovsky.
    </tei:p>
    <tei:p>
     Ilona si skoro nadobudla zbožňovateľov. Ich počet sa množil, ale ani jeden z nich ju
          nepýtal. Návštevníci často prichádzali, a tu sa bolo treba starať, ako zaokryť nové
          výdavky. Starostí teda značne pribudlo. Matka sa, pravda, pomocou Podbanského udržala, ale
          starosť o dcéru ju vždy viac a viac hnietla. Rada by ju bola čím skôr vydať. Mala úmysly s
          Viktorom, a preto jej nehatila, aby s ním napriadla pomer, ale Viktor, ako vieme, zadĺžený
          až po uši, musel ísť nie za srdcom, ale za rozumom. A tu, hľa, zrazu naskytne sa partia v
          mladom Rovesnom. Mať i dcéra zbadali vzbĺknutie lásky Rovesného. Teraz len na nich záležalo
          roznecovať ju, kým si Ilonu nevezme.
    </tei:p>
    <tei:p>
     Okolo tretej popoludní prihrčal na fiakri Vlado s Viktorom. Nemohol sa zdržať, aby
          nevidel Ilonu, a aby nebolo nápadné, vzal sebou aj Viktora.
    </tei:p>
    <tei:p>
     Na hrkot koča vybehla slúžka, pozrela zvedavo na prichodiacich, potom sa zvrtla a vbehla
          do izby.
    </tei:p>
    <tei:p>
     — Juj, pani veľkomožná, nech vstávajú, prišli nám hostia, dvaja mladí páni. Hneď sú tu.
    </tei:p>
    <tei:p>
     Kopányčka bola zvalená na poloodokrytej posteli a Ilona spala na diváne. Oddychovali po
          zábave.
    </tei:p>
    <tei:p>
     — Čo hovoríš? — zvolala ustrnutá. — Choď rýchle a povedz im, že ich prosíme trocha o
          pozhovenie.
    </tei:p>
    <tei:p>
     Slúžka sa stratila, ona ale rýchle popravila posteľ a upravila izbu. Ilona tiež
          vyskočila a chcela pomáhať matke.
    </tei:p>
    <tei:p>
     — Nechaj tak, iď radšej do druhej izby, obleč si zafírové šaty, tie ti dobre stoja,
          potom sa začeš a tvár si občerstvi, poznať ti, že si sa nevyspala.
    </tei:p>
    <tei:p>
     Prišlí si za ten čas sadli do verandy. Čakali hodnú chvíľu, kým sa zjavila Kopányčka v
          tmavomodrých domácich šatách.
    </tei:p>
    <tei:p>
     — Vitajte, páni, — zvolala veselo podávajúc im ruku, ktorú obaja zdvorilo pobozkali. —
          Prepáčte, že sme vás nechali čakať, ale sme práve oddychovali po včerajšej zábave, keď tu
          vpáli slúžka.
    </tei:p>
    <tei:p>
     — Na nás je rad prosiť za odpustenie, že sme v tak nepríležitostný…
    </tei:p>
    <tei:p>
     — Ani najmenej, práve sme rady, že ste prišli, aspoň si máme s kým pohovoriť o zábave. —
          A vy, ako sa cítite? — obrátila sa k Vladovi. Tvár jej vyrážala dobrosrdečnosť.
    </tei:p>
    <tei:p>
     — Ráno ma trochu bolela hlava, a bol som ako dolámaný…
    </tei:p>
    <tei:p>
     — Ako by aj nie, keď si ani len oka nezažmúril. Keď sme prišli domov, začal si sa
          prechodiť po izbe. Ledva som ťa naviedol, aby si si ľahol do postele, ale aj tam si sa
          prehadzoval, vzdychal a húdol si popod nos pieseň…
    </tei:p>
    <tei:p>
     — Neverte, milosťpani, — zvolal zapýrený, bál sa, že Viktor prezradí. — On je už taký,
          všetko zväčšuje. Len to je pravda, že ma bolela hlava, ale potom sme sa okúpali v čerstvej
          vode. Trochu sprchy a svieže povetrie ma úplne okrialo. „Ale zadlho nejde, či som jej ozaj
          nepríležitostný?“ pomyslel si, pozrel na dvere, tŕpnuc od netrpezlivosti.
    </tei:p>
    <tei:p>
     Dvere sa neotvárali.
    </tei:p>
    <tei:p>
     — Čo robí vaša pani matka? — spytuje sa Viktora Kopányčka.
    </tei:p>
    <tei:p>
     — Ďakujem! Ach, či som len zábudlivý, veď som vám zabudol oddať jej srdečný pozdrav.
    </tei:p>
    <tei:p>
     — Ďakujem, je zdravá?
    </tei:p>
    <tei:p>
     — Nateraz je čerstvá.
    </tei:p>
    <tei:p>
     — A prečo sa raz nevyberie aj k nám. Ja ju mám tak rada.
    </tei:p>
    <tei:p>
     — Dosť jej hovoríme, aby sa niekde vybrala, ale je už taká, nerada sa pohne z domu. A má
          chuderka vždy plno práce, často nevie, ani kde jej hlava stojí.
    </tei:p>
    <tei:p>
     — Veď je to tak všade, — vzdychla si nevdojak. Vedela dobre, prečo sa Klenovská zriekla
          sveta. Nie preto, že by nechcela, ale že niet z čoho.
    </tei:p>
    <tei:p>
     Už by bol rozhovor vzal vážny obrat, keď tu sa zjavila Ilona.
    </tei:p>
    <tei:p>
     Vladovi sa tvár vyjasnila, hneď na prvý pohľad zbadal príčinu jej meškania. Bola
          jednoducho, no starostlivo oblečená. Účes, ľahučko napudrovaná tvár, i plný, čerstvo
          odtrhnutý, ohnivočervený klinec pripnutý na ňadrách, všetko to svedčilo, že nedala nadarmo
          čakať na seba, ale že sa snažila bezvadne pristrojiť. Čo mu aj zalichotilo.
    </tei:p>
    <tei:p>
     — Veľmi pekne od vás, že ste prišli, — vítala ich nenútene, akoby boli starí známi. — Je
          to obeť od vás po včerajšku, — do žartovného tónu primiešala aj trošičku irónie.
    </tei:p>
    <tei:p>
     Pri príchode domácej slečny obaja mladí páni vstali, uklonili sa a bozkali jej mäkkú,
          bielu rúčku.
    </tei:p>
    <tei:p>
     Keď sa Vlado dotkol podanej mu ruky, zabúšilo mu srdce od radosti. Podržal ju v dlani
          dlhšie, akoby sa ju bol zdráhal pustiť. Pozrel na ňu. Videl jej krásnu tvár i bielu šiju,
          ale keď nazrel do tých veľkých očí, na ktoré dlhé husté riasy metali tôňu, keď pocítil ten
          záhadný, trochu vyzývavý pohľad, sklopil pred ňou zrak. Veľká túha sa ho zmocnila dosiahnuť
          ju.
    </tei:p>
    <tei:p>
     Hladko si vytiahla ruku z jeho. Sadla si proti nim. Tvárila sa, akoby nebola zbadala,
          aký dojem urobila na Vlada. I naplnilo sa jej srdce spokojnosťou a povedomím, že sa jej
          nádeje uskutočnia a že bude môcť zameniť tento jednotvárny, biedny život za pohodlnejší,
          okázalejší.
    </tei:p>
    <tei:p>
     Rozhovor sa točil okolo včerajšej zábavy. Ilona bola vo svojom živle. Smiala sa a
          žartovala. Nebadane vtiahla Vlada do živého rozhovoru.
    </tei:p>
    <tei:p>
     Viktor zadivene pozrel na priateľa. „Kde sa len vzal taký? Hľa, ako mu prúdi reč, a je
          aj duchaplný,“ pomyslel si, „veď je to celkom iný človek!“ Ale keď videl jeho oduševnenú,
          blaženú tvár, všetko mu bolo jasné: Aké divy je vstave láska tvoriť! Z Vlada skĺzol mu
          pohľad na Ilonu. Obrátila sa k nemu s úsmevom, ale z jej očí žiaril výsmech, urazená pýcha
          a zadosťučinenie. Zdalo sa mu, že hovorila: „Blázon, nevidíš, čo si stratil? Môžeš to
          pretrpieť?“ Lež tento pohľad trval len okamih, lebo hneď nato smiala sa veselo,
          bezstarostne, keď hovorila, ako nemohla zaspať, ako jej ustavične zvučala hudba a čo
          navystrájali a nazhovárali sa s Julkou. Viktor zbadal ten pohľad. Zabolelo ho, závidel
          Vladovi lež premohol sa, neprejavil slabosť. Viedol si, akoby bol býval samá radosť a
          veselosť.
    </tei:p>
    <tei:p>
     Matka sa medzitým nebadane vzdialila, chcela prihotoviť havránku. Slúžku Doru bolo
          vidieť onedlho behať po dedine s hrnčekom za smotanou, kým pani za ten čas mala robotu s
          kuraťom. Nezabudla zbehnúť aj do pivnice, kde bolo niekoľko fliaš vína, dar Podbanského.
          Sama víno nestrovila, ale vypomohla si ním v nesnádzach, keď prišli vzácnejší hostia.
    </tei:p>
    <tei:p>
     *
    </tei:p>
    <tei:p>
     Práve chceli sadať k prikrytému stolu, keď zahrmela brička, ťahaná dvoma krásnymi
          vraníkmi. Zostúpil z nej dosť rezko obstarný pán v sivom poľovníckom obleku. Tvár mal
          oholenú, len husté, už šedivé fúzy krášlili jeho ohorenú, zdravú tvár. Bol to na svoj vek —
          mal už skoro šesť krížikov — ešte čerstvý a pekný človek. Jeho sivé oči ešte nestratili
          lesk a orlí nos mu pridal výzor mužnej odvahy. Pohyby mal nenútené, prirodzené, reč
          spokojnú, tichú, bez nervozity. Vôbec mal výzor človeka uhladeného, dobrého tónu.
    </tei:p>
    <tei:p>
     Podbanský rozkázal kočišovi, aby poprechádzal kone, potom sa ponáhľal rezkým krokom k
          domu.
    </tei:p>
    <tei:p>
     Ilona, ako zazrela blížiaceho sa hosťa, zaťapuškala od radosti rukami, skočila a bežala
          mu v ústrety.
    </tei:p>
    <tei:p>
     — Vitaj, ty zlý báči! Nuž či je to pekne od teba, tak bočiť od nás? Už prešla celá
          večnosť, čo sme ťa nevideli.
    </tei:p>
    <tei:p>
     — Aká si len zlostná! — zvolal prišlý veselo. — Nuž či sa to svedčí báčimu robiť hneď
          výčitky? Čo vidím? Slečna je dnes taká okúzľujúca. Čaká snáď niekoho, kto by sa mohol do
          nej zblázniť?
    </tei:p>
    <tei:p>
     — Pst! — a priložila mu prst na ústa, — máme hostí, — dodala tichým hlasom.
    </tei:p>
    <tei:p>
     Podbanský sa nezdržal, aby nebozkal Ilonine ružové prsty.
    </tei:p>
    <tei:p>
     — A kto, ak sa smiem spýtať, hádam len nie…?
    </tei:p>
    <tei:p>
     — Poď a uvidíš! Aký si zvedavý! — a zavesiac sa mu na rameno, viedla ho do verandy.
    </tei:p>
    <tei:p>
     Tu ho už čakala domáca pani. Po srdečnom privítaní a predstavení Vlada — s Viktorom sa
          už dávno poznal — rozprúdila sa živa beseda. Podbanský bol chýrny rozprávač a dnes bol v
          neobyčajne dobrej nálade, veselé historky a poznámky sa mu len tak sypali z úst. Ilona
          nevychádzala zo smiechu.
    </tei:p>
    <tei:p>
     Slnce sa klonilo k západu a jeho lúče sa opierali o verandu a drali sa dnu cez lístie
          divého viniča.
    </tei:p>
    <tei:p>
     — Poďme pod lipu alebo trochu von, tu je už dusno, — volala spoločnosť Ilona a vstala
          hore.
    </tei:p>
    <tei:p>
     Dvaja mladí sa k nej horlivo pridružili, ale matka s Podbanským išli za nimi trochu
          obďaleč.
    </tei:p>
    <tei:p>
     — Kto je to ten Rovesný? Zdá sa, že je do Ilonky zaľúbený.
    </tei:p>
    <tei:p>
     — Zvŕšený jurista, ináče jeho otec je kupec v Rovesnom. Má byť veľmi bohatý. Zdá sa
          takto poriadny šuhaj, lenže je z nízkeho rodu.
    </tei:p>
    <tei:p>
     — Ah, čo len to, to nech ťa nemýli. Len či je bohatý. To je hlavné, aby mohol pohodlne
          žiť, ostatné je pobočné. A ak je životaschopný, ľahko všeličo dosiahne.
    </tei:p>
    <tei:p>
     — Už som ustarostená pre Ilonu. Vieš, bolo by ju treba vydať.
    </tei:p>
    <tei:p>
     — Tak je to, — prisviedča Podbanský.
    </tei:p>
    <tei:p>
     — Rovesný je, pravda, zbláznený do nej, to je istá vec, ale čože, keď má k advokátstvu
          ešte ďaleko, ona za ten čas nemôže čakať, a do tých čias, ktovie, či by nezbehol, keď sú
          mužskí už takí.
    </tei:p>
    <tei:p>
     — Hm, to je škoda, — hovorí akoby pre seba. — Fatálna robota! — Pri stolici teraz niet
          uprázdneného miesta, čo by totiž niečo značilo. Voľby úradníkov boli len teraz, a čo jesto,
          to nehodno ani spomenúť.
    </tei:p>
    <tei:p>
     — Len rozmýšľaj, možno sa dá niečo urobiť.
    </tei:p>
    <tei:p>
     — Vynájdem niečo, potom to už prevedieme. Konečne, nemusí to byť tu…
    </tei:p>
    <tei:p>
     — Pravdaže nie, ale predsa nech nie je ďaleko, aby som ju mohla častejšie vidieť.
    </tei:p>
    <tei:p>
     — Ale, hľa no, dobre je, — zvolal veselo, — že mi to hneď neprišlo na um! Vieš čo?
          Zaopatríme mu miesto pri škôldozorcovi. Škôldozorca potrebuje práve pomocníka, tak môže byť
          hneď vymenovaný za pomocného škôldozorcu.
    </tei:p>
    <tei:p>
     — Ako? Či môže byť, keď študoval práva?
    </tei:p>
    <tei:p>
     — Prečo nie? — odvetil Podbanský prekvapene. — Pre ten úrad nie sú potrebné odborné
          znalosti, len nech je šikovný a spoľahlivý človek, a čo je hlavné, aby bol dobrým
          vlastencom. Či terajší škôldozorca, Pali báči, vie niečo o pedagógii? Zvŕšil štyri triedy,
          potom bol sirotským otcom, zase slúžnym, a že mal podrezaný jazyk a získal si vplyv vo
          vládnej strane, stal sa vyslancom. Ale prepustil miesto druhému, vláde vzácnemu človekovi,
          dali mu škôldozorstvo. A teraz si žije bezstarostne, najviac ak naháňa strachy dedinským
          rechtorom. Čo len štatistiku zostavovať a referovať pred stoličným výborom, to sa ľahko
          naučí, do toho príde. Len či je spoľahlivý, lebo jeho, meno, ako sa volá?
    </tei:p>
    <tei:p>
     — Vlado Rovesný.
    </tei:p>
    <tei:p>
     — Nezvučí dobre, je podozrivé.
    </tei:p>
    <tei:p>
     — Ach, nuž, ja na tom nevidím nič podozrivé, veď aj ty máš čisto slovenské meno a zato
          ťa nik nemôže obviňovať z nevlastenectva.
    </tei:p>
    <tei:p>
     — Čo ma pripodobňuješ k nemu, — namrzel sa, — ja a on! To je nebo a zem. Moja família je
          starozemianska a vždy bola vlasteneckého zmýšľania, ale takýto nováčik? Či ho čert vie, čo
          v ňom väzí.
    </tei:p>
    <tei:p>
     — Prosím ťa, Imre, len sa nehnevaj, — zľakla sa Kopányčka, — nechcela som ťa uraziť, a
          myslím, nemáš príčiny pochybovať o Rovesnom, keďže je spriatelený s Viktorom, o ktorom už
          len nemožno pochybovať. A, myslím, Viktor by sa nekamarátil s kadejakými ľuďmi.
    </tei:p>
    <tei:p>
     — Máš pravdu, — hovoril už pokojne. — Musím beztak odísť na krátky čas do Budapešti, tak
          pri tej príležitosti porobím kroky, aby bol vymenovaný.
    </tei:p>
    <tei:p>
     — Ale či si istý, že môže byť? Ak nie, mohli by sme teraz o niečom inom rozmýšľať.
    </tei:p>
    <tei:p>
     — Čo sa ti robí, blázonko! — Zasmial sa. — To je isté, len sa musíme pousilovať, aby nás
          niekto nepredišiel. Plat je, pravda, nie veľký, ale starého o rok o dva pošleme do penzie,
          nuž vidíš. Hlavné je, aby mal dobrý nos a silný žalúdok, aby mohol stráviť smrad a prach po
          dedinských školách. Ja som bol raz v dákej komisii, už ani neviem načo a prečo, len prišli
          sme do školy v Zákutí. Bože! Keď si na to pomyslím, ešte aj teraz sa mi všetko dvíha. Keď
          sme vošli dnu, nevideli sme sprvu nič v tom pološere. Potom sme zazreli rady hláv, nabitých
          ako kapusta. Prach, opravdivý oblak sa vznášal nad nimi, a smrad, no mali sme z nôh
          spadnúť!
    </tei:p>
    <tei:p>
     — Viem, že je to ťažký úrad, ale veď každý má svoje nepríjemnosti.
    </tei:p>
    <tei:p>
     Medzi hovorom prišli k mladým.
    </tei:p>
    <tei:p>
     — Hlavné je, aby ste sa s ním uzrozumeli. Neodkladajte a potom mi odkáž. Ja už potom
          urobím všetko.
    </tei:p>
    <tei:p>
     — Ach, ďakujem ti, — a pozrela naň vďačne a láskyplne.
    </tei:p>
    <tei:p>
     — Neviem, čo by bolo so mnou, keby som teba nemala.
    </tei:p>
    <tei:p>
     — Nemáš za čo, vieš, že vďačne vykonám, je to predsa mojou povinnosťou. Len nech ho
          Ilona pripúta k sebe, má ho v moci. A či ho má rada?
    </tei:p>
    <tei:p>
     — Neviem, ale je rozumné dievča a sa ním zaoberá, to i sám vidíš.
    </tei:p>
    <tei:p>
     Ilona venovala Vladovi pozornosť. Smiala sa na jeho vtipoch, či už boli podarené a či
          nie. Často sa stalo, že sa im stretli zraky. Vlado bol až vo vytržení, keď mu Ilona stokla
          klinček do kabátovej dierky, pravda, na jeho prosbu. Aby nebolo nápadné, pripäla aj
          Viktorovi.
    </tei:p>
    <tei:p>
     Už mesiac vyšiel spoza hôr, keď sa naši mladí i s Podbanským ponáhľali domov. Vlado pri
          rozlúčke prosil Ilonu, aby dovolila navštíviť ich aj druhý raz. Milo sa usmiala: — Budete
          nám vždy vítaný. — Na vždy položila silnejší akcent. Zdalo sa mu, že pri rozlúčke mu ruku
          ľahučko stisla. Matka tiež bola samá prívetivosť a ľúbeznosť, takže sa Vlado vrátil do
          mesta v najlepšej nálade.
    </tei:p>
    <tei:p>
     Vlado bol taký očarovaný Ilonou, že na nič inšie nemyslel, len na ňu, a keby sa nebol
          obával neslušnosti, tak by bol už na druhý deň zabehol do Kopaného. Celý deň sa mu zdal
          strašne dlhý. Otec mu tiež písal, aby prišiel domov, lebo je doma nevyhnutne potrebný,
          Viktor tiež sa mu zdal akýsi nechutný, málovravný a Klenovská mala dnes takú ustarostenú
          tvár, viac ráz spomenula ťažké živobytie a sťažovala sa na drahotu. A pravdu rečúc, mala na
          to aj príčinu, lebo keď slúžku poslala po mäso, mäsiar jej vypovedal úver, kým nezaplatí
          dlh. Zo všetkého vybadal, že je už zvrchovaný čas, aby sa vrátil domov. Aj by sa bol hneď
          vrátil, keby ho túha za Ilonou nebola zdržiavala. Chcel ju ešte raz vidieť pred odchodom.
    </tei:p>
    <tei:p>
     Celú noc takmer len o nej rozmýšľal. Predstavil si ju, ako sa usmievala, ako pozrela
          naňho, keď pila šampanské. Cítil i teraz mäkkosť a teplotu jej rúčky. Zdalo sa mu, že pri
          poslednej návšteve zbadal, s akou úľubou utkvel Kopányčkin pohľad na ňom a že potom
          Podbanskému niečo povedala, čo bolo zaiste lichotivé preňho, lebo Podbanský so záujmom
          pozrel naňho.
    </tei:p>
    <tei:p>
     Pevne si umienil, že jej vyzná lásku, aby sa konečne, ako sám sebe hovoril, lebo tak,
          lebo inak rozhodlo. V druhom okamihu, pravda, všetky dôkazy o Iloninej priazni sa
          rozplynuli, veď si spomenul, že celá známosť s Ilonou trvá len tri dni, a že úsmev, pohľad
          môže byť iba nič neznamenajúca koketéria, a priateľské matkino chovanie treba považovať za
          akt čírej zdvorilosti. Napäl zase pamäť a obrazotvornosť a predstavil si všetky dojmy v
          Kopanom. I zase sa upokojil a nabral nádeje. — Eh, — mávol rukou, — ako bude, tak bude,
          pôjdem a urobím koniec celej histórii.
    </tei:p>
    <tei:p>
     Na tretí deň popoludní po prvej návšteve vybral sa do Kopaného. Nešiel na fiakri, ale
          peši, o paličke. Pohoda bola príjemná, a čo bolo hlavnou príčinou, že napriek túhe byť čím
          skôr pri Ilone, predsa chcel pešky predĺžiť čas, aby si vec náležite premyslel, plán
          osnoval, a čo je hlavné, i smelosti nazbieral, ktorá ho pri pomyslení na možnosť neúspechu
          valne opúšťala. Vytiahol hodinky i vyrátal si: „Sú tri hodiny popoludní, môžbyť nájdem ju
          samotnú doma.“
    </tei:p>
    <tei:p>
     Chodník ho viedol popri potoku. Priezračná voda dosť rýchlo tiekla po čistom štrkovatom
          koryte. Po ňom sa pestreli okrúhlasté, žlté, biele, červenkasté i zelenkavé kamienky, farba
          ktorých ovlažená vodou sviežo sa vynímala. Po brehu potoka, ktorý sa tiahol pri chodníku,
          rástli jelše. Ich lipkavé, mastnolesknúce, tmavozelené listy dotýkali sa, ba miešali sa so
          zelenkavošedými vetvami vŕb. Medzi nimi kde-tu triasli sa dlhostopkaté listy osiky a
          zašumeli pri najmenšom vetríku. Pod stromovím zelenala sa tráva a bujné čertovo rebro,
          ktorého listy sťa palmové graciózne šírili svoje rebierka a skláňali sa pod svojou vlastnou
          ťarchou v polkruhu takmer k zemi.
    </tei:p>
    <tei:p>
     Kde-tu modrela sa nezábudka. Hľa, aj žltá vodná ľalia nechýba, ako sa dvíha na mäsitej,
          vysokej stopke a otvára svoj pekný kalich. Z druhej strany potoka dvíhal sa nevysoký vrch.
          Jeho pätu myli vlnky potoka. Tu rozprestierali svoje mohutné konáre duby, buky a hraby. Pod
          nimi skláňala sa lieska s klenom.
    </tei:p>
    <tei:p>
     Tichosť bola narušená len tichým žblnkaním vlniek, šumotom lesa a kedy-tedy puknutím
          drobného raždia. Zrazu zahvizdol drozd, a červenáčik začal spievať, ale tak čudne, akoby sa
          obával o svoje mladé, ba až sa vadil s ním, keď sa blížil k miestu, kde mal hniezdo. Jeho
          nepokoj bol daromný, lebo Vlado, pohrúžený do myšlienok ani nezbadal strach, ktorý
          zapríčinil svojím príchodom.
    </tei:p>
    <tei:p>
     Zastal sňal klobúk z hlavy, prešiel si bielym ručníkom po čele a pozrel na potok, i
          videl, ako sa v ňom rybky ihrajú. Vše stoja na jednom mieste, vše zase letia sťa strela, tu
          zase obrátia sa vbok a vtedy zaleskne sa im spodok brucha, akoby bol zo striebra. Prebrnkla
          muška nad vodou, vyhodí sa za ňou rybka a zatým hneď padne naspäť do vody, stratiac sa
          zraku, len šíriace sa kolá po nej zostali.
    </tei:p>
    <tei:p>
     Chvíľku postál, ale pozrúc na hodinky popchol krok. Chodník odbočil od potoka. Vystúpil
          z tône stromov a ocitol sa uprostred skosenej lúky. Tráva len že začala vyrastať do otavy.
          Nevidel na nej kvietka, len kde-tu zabelela sa drobná hlávka ďatelinky a pri chodníku
          zmodrala sa čakanka uprostred bielych kvietkov harmančeka. Vše stúpil na zaprášené listy
          kolocieru. Kolocier mal tiež na dlhom byle kvet. Prišlo mu na um, že ešte ako deti trhali
          byle kolocieru a šibali nimi jeden o druhý. Komu neodfrkol vŕštek z byle, malo sa splniť
          to, na čo si vtedy myslel. Usmial sa pri spomienke a odtrhol dva najdlhšie a najsilnejšie.
          Jeden vzal do pravej a druhý do ľavej ruky a pomyslel si: „Ak mi ten zostane celý, ktorý
          držím v pravej ruke, tak bude mojou, ale ak sa prelomí, tak nebude.“ Trochu váhal, obával
          sa, že mu hlúpa náhoda pokazí nádej, ale potom usmial sa nad detinstvom i šibol ľavú byľ, a
          hľa, hlávka jej odfrkla, kým pravá zostala takmer neporušená. Zaradoval sa, držal to za
          dobré znamenie. Slnce pripekalo, Začal mu pot vystupovať na čelo. Rozopäl prusliak a sňal
          klobúk z hlavy. Kopané bolo už vidieť a panský dom, ba aj košatá lipa zdali sa mu také
          blízke. Pri pohľade na veľkú, čiernym šindľom pokrytú strechu srdce mu začalo nepokojne
          biť, „Čo, ak si posmech utŕžim? Konečne, aké si môžem robiť nároky? Je to predsa len
          smiešne…!“ Ale túha vidieť ju, premohla obavu i dodával si smelosti: „Si ty, Vlado len
          hlúpy, ty Pešťan, jurista, a trasieš sa ako nováčik,“ i chcel sa usmiať, ale sa mu
          nevydarilo, lebo nepokoj, miešaný s túhou, vystúpil zase so všetkou silou.
    </tei:p>
    <tei:p>
     Už sa blížil k prvému domku. Na ulici bolo dosť pusto, len pred jedným domom sedelo
          troje strapatých zafúľaných detí. Miesili blato, vše ho popľuli, aby bolo mäkšie a robili z
          neho vahančeky. Keď boli hotové, hodili ich celou silou o zem, komu z nich väčšmi pukne. Za
          každým hlasnejším puknutím ozval sa jasot a ten, ktorému sa vydarilo, pozrel slávnostne po
          svojich druhoch. Neďaleko nich sedeli ženy v bielych opleckách. Ohorené nohy mali vystreté
          a krížom preložené. V lone ležal im kus plátna, zaseknutý kolenami, ľavou rukou ho držali
          vypnutý a pravou ho zošívali hrubou, domácou niťou. Deti, zbadajúc blížiaceho sa pána,
          hodili blato a bežali k materiam.
    </tei:p>
    <tei:p>
     — Ach, ako si sa len zablatil! — zvolala jedna, keď jej synček pribehol od päty po hlavu
          zapackaný. — No, len počkaj, obluda jedna, veď ty, — a chcela ho buchnátovať, keď tu začula
          za sebou kroky a nato pozdrav. Pozrela hore, i videla prejsť popri nich neznámeho pána.
          Zatíchli a zvedavo pozerali za ním.
    </tei:p>
    <tei:p>
     — Ide do Kopaných, — začala jedna, keď videla, že sa obrátil k panskému dvoru.
    </tei:p>
    <tei:p>
     — To bude pytač.
    </tei:p>
    <tei:p>
     — Môže aj byť, — dodala druhá.
    </tei:p>
    <tei:p>
     — Ale čoby, ten by prišiel peši?! Čo myslíte?
    </tei:p>
    <tei:p>
     — A prečo nie, dajtimibože, nuž čože, a čože majú? Či hádam nevie, že sú po uši…?
    </tei:p>
    <tei:p>
     I začal sa rozhovor medzi nimi. Mali teraz látky dosť. Uvažovali, skadiaľ môže byť. Či z
          mesta a či zinakadiaľ.
    </tei:p>
    <tei:p>
     — Keby bol zďaleka, tak by neprišiel peši. Ľaľa, veď sa ani nezaprášil.
    </tei:p>
    <tei:p>
     — Ale je neúrečný, no, pristal by k Ilone.
    </tei:p>
    <tei:p>
     — A aký je biely.
    </tei:p>
    <tei:p>
     — Či ti páni ohoria, ale keby kosil aspoň do týždňa, či by nebol ako naši?
    </tei:p>
    <tei:p>
     Medzitým prišiel Vlado k domu. Zastal, prezrel sa od päty po hlavu. Oprášil si ručníkom
          nohavice, prešiel rukou po golieri a mašličke. Srdce mu zabúšilo, keď pritlačil kľučku na
          dvorových dverách. Trochu bojácne kráčal po chodníku, vysypanom pieskom. Bol už pred
          verandou. Poobzeral sa, či nezazrie niekoho, ale pre husté listy viniča nikoho nezbadal.
          Prázdnota panovala, akoby boli zamknuté. Zostal ako obarený. „Odišla,“ prelietlo mu,
          „predsa, keby len niečo cítila, mohla vedieť, že prídem. A či naschvál?“ Už sa chcel
          vrátiť, keď videl bočný chodník, ktorý viedol k lipe. „Ak je tam? Veď je to predsa jej
          miesto.“ Zase nová nádej mu skrsla, i šiel smerom k lipe. Len čo urobil niekoľko krokov,
          vedúcich krovinou už odkvitnutého jazmínu a orgovánu, keď tu videl v tôni lipy na zelenej
          pažiti ležať Ilonu. Mala na sebe jednoduchý, voľný oblek. Golier, snáď pre horúčosť, mala
          rozopätý a dnu zahnutý, takže sa zaskvela belosť hrdla i kraj poprsia. Hlavu mala opretú o
          ruku, obnaženú až po lakeť, druhá ruka ležala jej voľne v lone. Pred ňou na tráve belela sa
          roztvorená kniha. Tak bola pohrúžená v čítaní, že nezbadala jeho príchod. Dlhé čierne riasy
          klonili sa jej na víčka a slabuškú tôňu vrhali jej na podočie. Ťahy tváre mala nehybné,
          trochu napnuté, pery mala máličko otvorené.
    </tei:p>
    <tei:p>
     Keď Vlado zočil Ilonu, srdce mu silne zabúšilo. Oči sa mu rozšírili. „Či si mi len
          krásna! Mne? Ako pokojne leží pohrúžená v čítaní. Nečakala ma. Mám ju prerušiť?“ myslel si.
          Pohol sa mocne a stúpil na zem. Pod jeho krokom zavržďal piesok.
    </tei:p>
    <tei:p>
     Ilona obrátila k nemu tvár. Zapýrila sa trochu, rýchle zatvorila knihu a zbežne pozrúc
          na seba, vyskočila. V druhom okamihu už sa jej úsmev usalašil na tvári.
    </tei:p>
    <tei:p>
     Vlado, keď videl, aký účinok urobil jeho príchod na ňu, bol v nesnádzach. Rozpačito sa
          usmieval, vyzeral hodne smiešne a nahlúplo, ale oči mu vyrážali obdiv i pokoru. Zdalo sa
          mu, že ho nohy neudržia, chcelo sa mu padnúť pred ňou.
    </tei:p>
    <tei:p>
     Ilona pochopila všetko, čo sa v ňom deje. U nej sa už vzrušenie utíšilo. Rezko
          pristúpila k nemu.
    </tei:p>
    <tei:p>
     — Pekne, že ste nezabudli na nás, pustovníčky, — vítala ho, podávajúc mu ruku.
    </tei:p>
    <tei:p>
     Pri dotyku jemných hladkých prstov cítil, ako sa mu teplý prúd ženie k srdcu. Zvoľna
          vytiahla si ruku.
    </tei:p>
    <tei:p>
     Zapýrený, zmätený stál pred ňou.
    </tei:p>
    <tei:p>
     — Odpusťte, milostivá slečna, — premáhal sa hovoriť a hlas mu tak divne zazvučal, akoby
          sa dral z veľkej hĺbky, — že som taký dotieravý.
    </tei:p>
    <tei:p>
     — Oh, prosím, — odvetila rezko, — prišli ste práve vhod. Vidíte, som samotná, mama šla
          do poľa, dobre mi padne pohovoriť si. Ale nech sa páči ďalej, — a podišla k domu.
    </tei:p>
    <tei:p>
     — Ak dovolíte, slečna, viem, že je toto vaše obľúbené miesto, zostaňme tu pod lipou, je
          tu voľnejšie.
    </tei:p>
    <tei:p>
     — Vďačne, — a vrátila sa k lipe. Sadli si na lavičku. Pred ňou stál malý, už hodne
          spráchnivený stolík.
    </tei:p>
    <tei:p>
     — Čo ste čítali? — spýtal sa po malej prestávke.
    </tei:p>
    <tei:p>
     Začervenala sa, knižku preložila na druhú stranu lavičky a nebadane ju zakryla krajom
          sukne.
    </tei:p>
    <tei:p>
     — Nič takého, niet tu na výber, čo príde do ruky. A vy sa ako zabávate v meste? —
          zašemotila. — Ľahko vám mužským, — doložila so vzdychom.
    </tei:p>
    <tei:p>
     — Mýlite sa, niet vždy u nás zábavy. Často len z nudy, alebo sa ohlušiť chceme. A potom,
          verte mi, zunuje sa aj to. Často zatúžim po tichom, teplom kútiku. — Pri posledných slovách
          sa zarazil. Chcel povedať frázu, a to celkom inak vypadlo. Mlčala, opierajúc si hlavu o
          dlaň. Obnažené rameno sa belelo, sťaby bolo z bieleho mramoru vytesané a ružovým svetlom
          poliate. Prsty sa jej vnorili do bujných vlasov. Pravú ruku mala vystretú na stole.
          Ukazovákom na ňom pohybovala, akoby niečo písala. Oči mala upreté na prst. Nemohol nazrieť
          do nich.
    </tei:p>
    <tei:p>
     „Teraz jej poviem,“ posmeľoval sa v duchu a súčasne zmieral od návalu citov. „Ešte ma
          vysmeje,“ keď videl, aká je spokojná.
    </tei:p>
    <tei:p>
     Nastala tichosť.
    </tei:p>
    <tei:p>
     — Čo robí pani Klenovská? — nadpriadala rozhovor. Nemilo sa dotkla Vlada všedná otázka.
    </tei:p>
    <tei:p>
     — Ďakujem, — odvetil sucho, — zdravá je, áno, i všetci, — i prišiel mu na um zvláštny
          pomer, ktorý skrsol v posledné dni medzi ním a Klenovskovcami. Ilonina otázka ho rozladila.
    </tei:p>
    <tei:p>
     — Však je Julka roztomilé dievča? — spýtala sa ho a pozrela naňho, obrátiac sa. Ruky si
          spustila do lona.
    </tei:p>
    <tei:p>
     Nová otázka účinkovala naňho ako sprcha studenej vody. Chce preniesť rozhovor na všednú
          látku, pomyslel si a doložil hlasne:
    </tei:p>
    <tei:p>
     — Áno, pravdaže, konečne ráčte uznať, že som si nemal kedy utvoriť úsudok… lebo… Ináče
          máte úplnú pravdu.
    </tei:p>
    <tei:p>
     Zasmiala sa nad jeho nesnádzami. On tiež, akoby odkliaty, smial sa, až mu slzy nabehli,
          keď si spomenul, aké nezmysly natáral.
    </tei:p>
    <tei:p>
     — Tak ste neboli u nich? — spytuje sa ďalej so smiechom.
    </tei:p>
    <tei:p>
     — Nie, — odvetil podobne. — Pravdu rečúc, išiel som včera večer schválne popod ich
          obloky a zaznela mi v duši vaša pieseň.
    </tei:p>
    <tei:p>
     Zamĺkla. Hlavu si oprela o ruku a pravou zase akoby bola písala po stolíku, ale úsmev
          jej neschádzal z úst.
    </tei:p>
    <tei:p>
     „Teraz, alebo nikdy,“ mihlo mu umom. Srdce mu zabúšilo. Nahol sa k nej trochu.
    </tei:p>
    <tei:p>
     — Slečna, — začal ticho, prerušovane, — prišiel som sa od vás lúčiť.
    </tei:p>
    <tei:p>
     Strhla sa, zbledla. „Hľa, zase jedna nádej preč,“ myslela si a pozrela naňho chladne,
          ale hneď bola spokojná, keď videla, aký je úbohý, bezvládny. Zase si bola istá svojím
          vplyvom. Oči sa jej zaiskrili a zase sa usmievala.
    </tei:p>
    <tei:p>
     — Bezpochyby sa vám už zunoval život vidieckeho mesta, túžite za zmenou.
    </tei:p>
    <tei:p>
     — Oj nie, — zvolal rezko a presvedčivo, — práve naopak, ťažko sa mi prichodí lúčiť.
    </tei:p>
    <tei:p>
     — Prečo sa potom nezabavíte ďalej?
    </tei:p>
    <tei:p>
     — Musím k rodičom, veď som u nich takmer ani nebol.
    </tei:p>
    <tei:p>
     — Máte, všakver, aj sestru?
    </tei:p>
    <tei:p>
     — Oj, áno, Elenku.
    </tei:p>
    <tei:p>
     — Počula som ju chváliť, — pozrela naňho skúmavo.
    </tei:p>
    <tei:p>
     — Moja sestra je ešte malá dievočka. Len teraz vyšla z ústavu, ale ináč je milá a na jej
          vek vyvinutá, — posledné doložil preto, lebo mu prišlo do umu, že má s Viktorom známosť.
    </tei:p>
    <tei:p>
     — Rada by som sa s ňou oboznámiť, — prehovorila ticho akoby len pre seba, a oči mala
          zase upreté na ruku.
    </tei:p>
    <tei:p>
     — Oj, to sa môže stať, len či chcete. Ona by vás zbožňovala!
    </tei:p>
    <tei:p>
     Vladova nadšenosť zafarbila Iloninu tvár jemným rumencom. Nadvihla riasy očí a opierajúc
          si hlavu o dlaň, pozrela na Vlada takým výrazom, že bol ním celkom opojený.
    </tei:p>
    <tei:p>
     Oči sa zableskli modrastou fosforeskujúcou žiarou. Trvalo to len okamih, zase sklopila
          viečka, a zase zasiahli ho ani blesk, aby ich potom uprela na svoju ruku.
    </tei:p>
    <tei:p>
     Nastalo kratučké mlčanie. Bál sa, že Ilona počuje tlkot jeho srdca. Vedel, že je tu
          rozhodný okamih, a predsa nedostávalo sa mu sily k vyznaniu.
    </tei:p>
    <tei:p>
     Pohla sa.
    </tei:p>
    <tei:p>
     „Chce odísť, nikdy sa mi takáto príležitosť nenaskytne.“ Pozrel jej na ruku, prst sa jej
          rýchlejšie pohyboval, i vztiahol ruku k nej a ulapil ju. Zdvihol ju a bozkal.
    </tei:p>
    <tei:p>
     Ilona sa nepohla. Chcela si ju vymaniť.
    </tei:p>
    <tei:p>
     — Nie, ponechajte mi ju ešte, — zvolal rozochveným hlasom a náruživo ju bozkával.
    </tei:p>
    <tei:p>
     Ponechala si ju a pozrela naňho s úsmevom.
    </tei:p>
    <tei:p>
     — Vy neviete, ako vás milujem, — šeptal. — Som vaším otrokom, robte so mnou, čo chcete,
          len ma neodpuďte.
    </tei:p>
    <tei:p>
     Zdalo sa mu, akoby mu bola jemne stisla ruku.
    </tei:p>
    <tei:p>
     Prišinul sa bližšie k nej a objal jej driek. Urobila pokus vymaniť sa, ale on privinul
          ju k sebe a začal jej bozkávať oči, líce. Ale keď sa priblížil k jej ústam, obrátila rýchle
          hlavu nabok. Pritom jej šeptal láskyplné slová.
    </tei:p>
    <tei:p>
     Jediným pohybom vymanila sa mu z objatia, upravila si účes a pozrela naň šelmovsky. Na
          líci mala červené stopy od bozkov, dýchala rýchlejšie.
    </tei:p>
    <tei:p>
     Opojený pohľadom, zase ju chcel objať, ale odstránila mu ruku.
    </tei:p>
    <tei:p>
     — Dosť už, — zašeptala.
    </tei:p>
    <tei:p>
     Utíšil sa.
    </tei:p>
    <tei:p>
     — Aspoň ruku mi dovoľ podržať, ani tušenie nemáš, ako ťa milujem. — Chytil ju, pohladkal
          a bozkal.
    </tei:p>
    <tei:p>
     Ona sa neprestajne usmievala naňho a zrazu nahla sa k nemu, chytila mu tvár do dlaní a
          ako blesk rýchle ho bozkala. Potom vyskočila a bežala k domu. Vošla do verandy a sadla si
          na stoličku.
    </tei:p>
    <tei:p>
     Vlado, opojený bozkom, v prvom okamihu nevedel, čo sa stalo. Ale keď videl, že Ilona
          odbehla, ponáhľal sa tiež za ňou.
    </tei:p>
    <tei:p>
     Len čo si sadol, tu prichádzala Ilonina matka. Bola od horúčosti zomdlená. Za ňou
          obďaleč niesla slúžka hodný kôš zemiakov a zeleniny.
    </tei:p>
    <tei:p>
     Len čo Ilona zbadala matku, bežala jej v ústrety a volala:
    </tei:p>
    <tei:p>
     — Mamička, prišiel, Vlado je tu!
    </tei:p>
    <tei:p>
     Jeden pohľad na dcéru bol dostatočný, aby pochopila všetko.
    </tei:p>
    <tei:p>
     — Dobre je, — zašeptala.
    </tei:p>
    <tei:p>
     — No, chvalabohu, — a bozkala dcéru na čelo.
    </tei:p>
    <tei:p>
     Vladko tiež vstal a šiel jej v ústrety, zohol sa, aby jej bozkal ruku, no nedovolila mu.
    </tei:p>
    <tei:p>
     — Nieže, nie — zvolala, — nemožno, je celkom zaprášená. Vitajte a prepáčte, že sa trocha
          utiahnem a prevlečiem. Vidíte, ako vyzerám, ani by ste ma nepoznali, keby ste ma stretli na
          ceste, — prívetivo sa usmievajúc, vzdialila sa.
    </tei:p>
    <tei:p>
     Sadli si do verandy. Bol málovravný. Nevedel sa dosť nadívať na ňu. Či je to možné?
    </tei:p>
    <tei:p>
     Ona zase bola samá živosť. Hovorila o rozličných veciach, smiala sa a vše pozrela naňho
          priamym, vábnym pohľadom.
    </tei:p>
    <tei:p>
     — Prečo nehovoríte? — spýtala sa zrazu. — Čo je príčina vášho mlčania?
    </tei:p>
    <tei:p>
     — Odpusť, drahá, som taký šťastný, nemožno mi.
    </tei:p>
    <tei:p>
     Na okamih zamĺkla a pozrela naňho.
    </tei:p>
    <tei:p>
     — Nehľaďte tak na mňa, — zvolala samopašne, — príde mi z očí, — a zakryla mu dlaňou oči.
    </tei:p>
    <tei:p>
     Odtiahol jej ruku a pobozkal, druhou ju pritiahol, takže sa mu pery dotýkali jej ucha.
    </tei:p>
    <tei:p>
     — Prečo mi vykáš? Povedz mi ty!
    </tei:p>
    <tei:p>
     Jeho vrelý dych ovieval jej šiju.
    </tei:p>
    <tei:p>
     Mlčala, potom ale prihla si líce k jeho perám.
    </tei:p>
    <tei:p>
     Bozkal ho.
    </tei:p>
    <tei:p>
     — Povedz len raz, jediný raz, — šeptal a hlas sa mu triasol od vzrušenia.
    </tei:p>
    <tei:p>
     — Čo ti mám povedať? — spýtala sa ticho, akoby naivne.
    </tei:p>
    <tei:p>
     Zaplesal. Nebadane ju chytil za briadku a bozkal ju na ústa.
    </tei:p>
    <tei:p>
     Odstrčila ho od seba, utrela si od bozku zvlažené pery.
    </tei:p>
    <tei:p>
     — Si veľmi odvážny, — poznamenala, keď videla Vladov nepokoj. — Hľa, mama alebo slúžka
          by nás mohli zbadať… Musíme byť rozumní, — pohrozila šelmovsky prstom.
    </tei:p>
    <tei:p>
     — Budem, budem, — zašeptal. — Ach, keby si vedela, ako ťa milujem, — opakoval ustavične.
    </tei:p>
    <tei:p>
     Medzitým Kopányčka bola hotová s prestrojením. Prišla k nim na verandu.
    </tei:p>
    <tei:p>
     — Ilonka, a či si niečím ponúkla pána Rovesného? — hovorila, akoby nič nebadala.
    </tei:p>
    <tei:p>
     — Veru, mamička, nie, — odvetila, — čakala som, kým prídeš. — Vstala, aby prihotovila
          olovrant.
    </tei:p>
    <tei:p>
     Vladovi sa nechcelo jesť, ale nemohol odolať núkaniu. Vynasnažil sa všemožne, aby sa
          zapáčil matke, proti ktorej okrem úcty cítil aj obavu, či jej nebude proti vôli, keďže je
          on ešte ďaleko od cieľa. Čudné, ale je pravdivé, že mu to prišlo len teraz na um.
    </tei:p>
    <tei:p>
     „Eh, čo!“ pomyslel si, „len prvé rigorózum, potom to pôjde, a konečne koľkí sú, ktorí sa
          skôr poženia a potom skladajú skúšky, len nech ma ona chce!“
    </tei:p>
    <tei:p>
     Zvečerilo sa. Musel voľky-nevoľky myslieť na odchod. Ťažko sa lúčil, no i slušnosť i
          nutnosť ho poháňali k odchodu.
    </tei:p>
    <tei:p>
     — Počkajte, odprevadím vás, — zvolala Ilona, — beztak je krásny večer. Všakver, aj ty
          pôjdeš? — obrátila sa k matke, — a či si ustatá?
    </tei:p>
    <tei:p>
     — Pôjdem, pravdaže pôjdem, — odvetila matka, — už som si oddýchla.
    </tei:p>
    <tei:p>
     Nešli cez dedinu, ale cez záhradu a na záhumnie.
    </tei:p>
    <tei:p>
     Rozhovor sa točil okolo všedných vecí. Kopányčka sa vypytovala na jeho rodičov, hlavne
          na matku, o ktorej vraj jej toľko pekného priateľka rozprávala.
    </tei:p>
    <tei:p>
     Rozprával im obšírne, skromne, ale mohli vybadať, že jeho otec má rozsiahly obchod a že
          je zámožný. Robil to vedome, ale tak, aby sa zdalo, že sa mu to vykĺzlo nebadane z úst a
          predsa aby sa upevnil a zabezpečil si matkinu priazeň.
    </tei:p>
    <tei:p>
     Ilona sa na tomto rozhovore málo zúčastnila, ale keď prišla reč na Elenku, vtedy sa
          vypytovala, ako vyzerá a čo robieva.
    </tei:p>
    <tei:p>
     I musel jej opísať jej tvár, postavu, vlasy.
    </tei:p>
    <tei:p>
     — Môže byť pekné, zaujímavé dievča, — poznamenala ticho, akoby zádumčivo.
    </tei:p>
    <tei:p>
     — Oh, áno, — zvolal radostne, — moja sestrička je tiež vstave pomútiť hlavy mladým
          ľuďom, — zasmial sa, — ale že by bola vstave počariť niekomu tak, že by mu bolo do
          zbláznenia, taká čarodejka ešte nie je.
    </tei:p>
    <tei:p>
     Zasmiali sa všetci traja.
    </tei:p>
    <tei:p>
     Priblížili sa k potoku. Pod stromovím bol už hodný súmrak.
    </tei:p>
    <tei:p>
     Ilona s matkou zastali. Nastalo lúčenie. Ťažko mu bolo lúčiť sa s Ilonou. Po zdvorilých
          pozdravoch podal matke a Ilone ruku. Iloninu podržal dlhšie, zase pocítil jemné stisnutie.
    </tei:p>
    <tei:p>
     Zastal na kraji potoka. Hľadel za nimi. „Ozaj, či sa obráti?“ pomyslel si, a hľa matka
          sa obzrela a za ňou Ilona. Kývli rukou a zmizli v diaľke a súmraku.
    </tei:p>
    <tei:p>
     Už bola tma, keď prišiel do mesta. Na rohu námestia stál dvojposchodový hostinec „Hotel
          Paríž“. Pred ním na širokej chodbe, pod vzdušným, ľahkým ústreším stáli rady bielymi
          obrusmi pokrytých stolov. Pri nich sedeli hostia. V úzadí hrala cigánska banda. Celý
          priestor obtočený bol oleandrami a granátovými kermi. Oleandre vydávali tuhú, omamujúcu
          vôňu.
    </tei:p>
    <tei:p>
     Vlado mimoidúcky pozrel cez rázsošky oleandrov na hosťov. Medzi nimi zbadal Viktora.
          Sedel za stolom s dvoma pánmi. Pri pohľade na priateľa sa usmial. Rád bol, že ho našiel
          práve teraz, keď bol taký rozjarený. Žiadalo sa mu zdôveriť, rozpovedať a pochváliť sa, že
          je už všetko v poriadku. Čože, Viktor od tých čias, ako mu vyzradil lásku k Elenke, stal sa
          mu blízkym, rodným. Pred ním sa predsa nemal čo obávať, ani čo skrývať.
    </tei:p>
    <tei:p>
     „Prekvapím ho,“ pomyslel si. „Aby ma nezbadal,“ i priblížil sa k nemu od chrbta a na
          prstoch.
    </tei:p>
    <tei:p>
     Viktor bol pohrúžený v rozhovore so spolusediacimi, a preto nezbadal, len keď mu Vlado
          poklepal na plece.
    </tei:p>
    <tei:p>
     Pozrel hore.
    </tei:p>
    <tei:p>
     — Si to ty? — zvolal veselo. — A kde sa túlaš? Celé odpoludnie ťa niet doma. — Pozrel
          bystrejšie na Vlada. I videl, ako mu tvár svieti od šťastia. V tom okamihu uhádol, čo sa
          stalo. I zase pocítil závisť a hnev proti Vladovi. Bodlo ho, až ho zabolelo, ale zase sa
          premohol. — Darmo je, nemožno, lepšie je takto!
    </tei:p>
    <tei:p>
     — Prešiel som sa. Ty si šiel do úradu. Nudil som sa i vzal som paličku trochu sa túlať,
          — usmial sa šibalsky a pozrel na tých dvoch, akoby chcel povedať: poviem ti, ale títo
          nemusia vedieť. Pozdravil sa prítomným.
    </tei:p>
    <tei:p>
     — Hm, trochu mi je záhadné, túlať sa samotnému a v takej zápare, — podotkol Lazný.
    </tei:p>
    <tei:p>
     — Zaiste mal dostaveníčko, — pokračoval Kňažko a pohrozil sa mu. — Či ho vidíš?
    </tei:p>
    <tei:p>
     — Ale ba, — bránil sa Vlado. Teraz mu tá poznámka znela nepríjemne. Inokedy by si z nej
          nič nerobil. — Vskutku, bol som sa len prejsť.
    </tei:p>
    <tei:p>
     — Nech verí, kto chce, — zadieral doňho Lazný.
    </tei:p>
    <tei:p>
     — O čom ste sa zhovárali, že ste boli takí pohrúžení? Ani ste ma len nezbadali, —
          spytuje sa, aby prešli na druhú látku.
    </tei:p>
    <tei:p>
     — Zadali sme ešte vlani prosbu, aby nám župa povolila drahotnú prirážku. Doteraz nie je
          riešená, a predsa vieš, nemožno vyžiť. Už som až po uši zamočený a prekliaty krajčír chodí
          za mnou ani tôňa a vyhráža sa mi. Predsa sa musíš obliekať, ako sa patrí.
    </tei:p>
    <tei:p>
     — Zapíjame biedu, — doložil Kňažko. — Aj ty si niečo vypiješ. Hej, čašník, ešte jeden
          pohár!
    </tei:p>
    <tei:p>
     — Nedbám, — a sadol si medzi nich, — beztak som smädný, — a rozkázal liter vína. Ale
          teraz mu víno nechutilo, ani klzké anekdoty a historky, ktorými traktovali našu dvojicu
          stoliční pisári. O krátky čas vstal.
    </tei:p>
    <tei:p>
     — A už? Veď sa ešte dosť vyspíš! — zdržiaval ho Kňažko.
    </tei:p>
    <tei:p>
     — Ustatý som, — a odišiel s Viktorom.
    </tei:p>
    <tei:p>
     — Bol si u Kopánych? — spýtal sa Viktor, keď boli na ulici.
    </tei:p>
    <tei:p>
     — Bol.
    </tei:p>
    <tei:p>
     — A tak čo nového?
    </tei:p>
    <tei:p>
     — Chvalabohu, — zvolal nadšene, — všetko je v poriadku. Miluje ma. A ja? Ani neviem, čo
          sa so mnou stalo.
    </tei:p>
    <tei:p>
     — Taak? Gratulujem ti, ani som nemyslel že máš také vlohy podmaniť si ženy. Opravdivý
          Cézar!
    </tei:p>
    <tei:p>
     — Vezmem si ju, vieš, pravda, ešte prejdú aj dva roky, ale čo je to?! Pousilujem sa
          všetko zvŕšiť. Ale teraz musím sa ponáhľať domov. Rodičia mi už robia výčitky.
    </tei:p>
    <tei:p>
     — Ale už? Mohol si sa ešte zabaviť.
    </tei:p>
    <tei:p>
     — Nie, odpusť, nemožno. Ináče sa teraz viac ráz uvidíme, lebo častejšie zabehnem do
          Kopaného.
    </tei:p>
    <tei:p>
     — To aj bez toho viem, že sa nezdržíš. Kedy sa strojíš domov?
    </tei:p>
    <tei:p>
     — Raňajším vlakom.
    </tei:p>
    <tei:p>
     — Keď je už tak, nuž ťa nezdržiavam, ale ťa odprevadím. Zajtra je beztak nejaký sviatok,
          vtedy som slobodný. Ja tiež túžim vidieť Elenku, čo len na jedno poludnie.
    </tei:p>
    <tei:p>
     — To je výtečné, — zvolal Vlado radostne, — to sa mi páči, hľa, aký som sebec, bol by
          som zabudol aj na teba. Aký je človek, keď je zaľúbený!
    </tei:p>
    <tei:p>
     Prišli k domu. Potme domakali sa k pitvorným dverám. Tam zažal Viktor zápalku a tak
          došli potíšku do izby. Z bočnej izby bolo počuť chrápanie a tik-tak hodín.
    </tei:p>
    <tei:p>
     Jeden z nich sa potkol o stoličku a zašramotil.
    </tei:p>
    <tei:p>
     — Či si to ty, Viktor? — ozval sa ženský hlas z bočnej izby.
    </tei:p>
    <tei:p>
     — Ja som, mamička, a ešte nespíš?
    </tei:p>
    <tei:p>
     — Vieš, že nemôžem, kým ste nie doma.
    </tei:p>
    <tei:p>
     — Čo sa máš o mňa toľko trápiť, predsa nie som malý chlapec. A otec je doma?
    </tei:p>
    <tei:p>
     — Či ho nepočuješ chrápať? Len pred chvíľkou sa dovliekol a to hodne prebratý, bol vraj
          u Holánych zapíjať mena.
    </tei:p>
    <tei:p>
     — Či ho vidíš, ako sa mu doliezlo.
    </tei:p>
    <tei:p>
     — Ak sa chcete navečerať, tam máte kúsok studenej pečienky na kasni.
    </tei:p>
    <tei:p>
     — Ďakujem, milosťpani, — odvetil Vlado, — nie sme hladní, už sme večerali.
    </tei:p>
    <tei:p>
     Vlado hovoril pravdu, čo aj len napoly, lebo večerať nevečeral, ale hladný tiež nebol.
    </tei:p>
    <tei:p>
     Rýchle sa vyzliekli a ľahli si spať.
    </tei:p>
    <tei:p>
     Na druhý deň ale obidvaja odcestovali do Rovesného.
    </tei:p>
   </tei:div>
   <tei:div type="chapter">
    <tei:head>
     VII.
    </tei:head>
    <tei:p>
     Janko Čvíkota nemeškal zadlho pri matke, lebo si našiel miesto u Streleckých v
          Rozhranom. Krušno odchádzal z rodiska, lebo Rozhrané bolo ďaleko. Matku nebude môcť
          častejšie navštevovať, potom tanula mu na mysli aj jeho nešťastná láska, pre ktorú teraz je
          prinútený opustiť všetko, čo mu bolo do týchto čias milé.
    </tei:p>
    <tei:p>
     Matka objala syna, vybozkávala, prežehnávala a pritom tiekli jej slzy v hojnom prúde po
          tvári. Lúčila sa s ním ťažko. Obávala sa oňho, o jeho zdravie, o život, všetkého sa ľakala.
          Dávala mu rady, aby sa chránil zlého sveta, ľahkomyseľnej spoločnosti, aby si chránil
          zdravie, vôbec všetko mu prikazovala a prosila ho, ako to vie a môže len starostlivá a
          milujúca matka.
    </tei:p>
    <tei:p>
     Už hodnú chvíľu stál voz na dvore, bol už na ňom aj kufrík, aj balík s vyprážaným
          kuriatkom a postruhníkmi, aby si „chúďa“ malo čo zahryznúť na ceste a aby netrovil na
          daromnicu, keď ešte lúčenie trvalo. Konečne ešte raz objal matku a vyskočil na voz. Kočiš
          pohol kone.
    </tei:p>
    <tei:p>
     — Len si daj pozor a hneď píš! — volala za ním matka. Na rohu ulice obzrel sa i videl
          matku uprostred ženičiek. V druhom okamihu zmizla jej postava. O niekoľko minút zanechali
          aj posledný domček rodnej dedinky. Vyšli na najbližší briežok. Obzrel sa. Dedinka ležala
          pod ním v kotline. Videl topoľ, čo v susedstve, kde býva matka, sa vypína, hľa, aj komín
          domku sa zabelel. Voz sa spúšťa na druhú stranu, už vidieť len hornú časť dediny, už len
          strechu vežičky, už len krížik a zrazu aj ten zmizol.
    </tei:p>
    <tei:p>
     Neobzrel sa viac nazad. Vzdychol si, ľúto mu bolo, že musel opustiť matku. Vedel, koľko
          žiaľu a starosti podstúpi za ním. Pred ním rozprestieral sa dobre známy kraj. Dosť široká
          dolina, z oboch strán ktorej sa dvíhali zavalisté vŕšky. Vyššie boli zarastené bučinou a
          hrabinou, na nižších boli pasienky. Po nich černeli sa sťa malé škvrny borievky, tŕnie a
          liesky. Bolo počuť cvengot spiežovcov. Tam stádo kráv sa pasie, ďalej, sťa biele a čierne
          bodky pohybujú sa ovečky, nižšie rozprestiera sa pole. Teraz je väčšinou už strniskom, len
          kde-tu vidieť ešte kríže. Aj pri tých vidieť rebrovce a pri nich belie sa pár volov. Voz je
          už dopoly naložený snopmi. Dobre vidieť, ako podáva vidlami snopy dolu pri kríži stojaci
          chlap na voze stojacemu gazdovi. Prostriedkom hadí sa neveľká riečka a pri jej brehoch z
          jednej i z druhej strany, ako široký zelený pás ťahajú sa lúky. V úzadí obzoru vypína sa
          vyšší vrch Jelenie, pod ním leží Rovesné. „Čo tam robia,“ myslí si. „Ozaj, či si spomenú a
          či nebanujú za mnou? Či vedia, že odchádzam? Možno, že im učiteľ povedal.“
    </tei:p>
    <tei:p>
     Pohonič vytiahol si z vrecka fajočku a mechúr s dohánom. Liace zavesil na lievč.
          Koníčky, necítiac gazdovu ruku, povoľnili si. Hlavy spustili nadol a stúpali z kroka na
          krok.
    </tei:p>
    <tei:p>
     Matej Kapusta, sused, viezol Janka na najbližšiu stanicu. Pri šparchaní fajočky obrátil
          sa nazad a pozrel dobromyseľne na Janka.
    </tei:p>
    <tei:p>
     — Ale povedzte mi, mladý pánko, kdeže to idete?
    </tei:p>
    <tei:p>
     — Do Rozhraného.
    </tei:p>
    <tei:p>
     — Čo je to, mesto?
    </tei:p>
    <tei:p>
     — Veru je.
    </tei:p>
    <tei:p>
     — A veľké?
    </tei:p>
    <tei:p>
     — Také asi, ako naše stoličné.
    </tei:p>
    <tei:p>
     — A je ďaleko?
    </tei:p>
    <tei:p>
     — Veru je, — vzdychol si, — len zajtra ráno prídem ta.
    </tei:p>
    <tei:p>
     — Hm, to je ďaleko! Bude otupno pani rechtorke za vami. A prečo tak ďaleko?
    </tei:p>
    <tei:p>
     — Keď sa mi tam dobré miesto kiaže.
    </tei:p>
    <tei:p>
     — Ale predsa, to je ďaleko, mohli ste aj bližšie.
    </tei:p>
    <tei:p>
     — Teraz po železnici nie je tak ďaleko, nuž a naši keď idú do Ameriky?
    </tei:p>
    <tei:p>
     — Veď je tak, — poškrabal sa Matej a vytiahol zápalku, črajchol ňou o particu klobúka.
          Bol dosť zahartovaný a leskol sa od masti.
    </tei:p>
    <tei:p>
     — Ako je, tak je, ale ja súc na vašom mieste — prisámvačku by sa netúlal po svete.
    </tei:p>
    <tei:p>
     — A čo by ste urobili?
    </tei:p>
    <tei:p>
     — Oženil by som sa a otvoril si skliepok. Hľa, aj náš Sonnenschein, či ten mal niečo,
          keď prišiel do našej dediny? A teraz má sklep i krčmu, ešte si aj regál vzal a kupčí s
          čímkoľvek, i s drevom, i so zbožím.
    </tei:p>
    <tei:p>
     — Ľahko sa hovorí, — vzdychol si Janko, — ale ťažšie konať, a potom, čo sa predtým
          ľahšie darilo, to teraz už ide ťažšie. Musím sa ešte lepšie vyučiť a niečo si zgazdovať,
          kým si budem môcť sám otvoriť sklep.
    </tei:p>
    <tei:p>
     Matej si už pripálil fajočku. Odpľul si. Pokýval hlavou a pozrel na slnce. Vzal liace do
          ruky.
    </tei:p>
    <tei:p>
     — Hí! — zvolal na koníky a pukol nad nimi bičom. Koníčky sa prebrali, hlavy zodvihli,
          šibli chvostom a uháňali drobným klusom napred.
    </tei:p>
    <tei:p>
     Jankovi sa veľmi pomaly míňal čas, bál sa, že sa opozdí. Konečne bľachová strecha veže
          sa zaleskla a pod ňou sa beleli rady domov mestečka Oružného. Onedlho zarachotil voz na
          hrboľatými kameňmi dláždenej ulici a o chvíľku zastal pred železničnou stanicou. Kým zložil
          batožinu a vymenil si kartu, už zaznel signál blížiaceho sa vlaku. Len čo sa stačil odobrať
          od Mateja a pozdraviť matku, už vlak dohrmel a on skočil do vozňa. Vlak jachal plnou parou.
          Vidiek sa menil. Cestujúci vstupovali a vystupovali na staniciach. Vždy nové dojmy zaujali
          Janka i zabudol trochu na všetko.
    </tei:p>
    <tei:p>
     Konečne došiel do Rozhraného.
    </tei:p>
    <tei:p>
     Rozhrané je mesto dosť živé. Čo sa výstavnosti týka, ťažko o ňom niečo zvláštne povedať.
          Naše mestá podobajú sa zväčša ako vajce vajcu svojou špinou a zväčša nevkusnými domami a
          hrboľatými ulicami. Firmy nad obchodmi sú cudzie a len kde-tu utúlený je našský skliepok.
          Leží pri veľavýznamnej, prvotriednej dráhe, okrem toho spojené je z viac strán výbornými
          cestami. Vidiek má krásny a tak samou polohou je odkázané na rezký obchodný i priemyselný
          život.
    </tei:p>
    <tei:p>
     Janko, hodne utrmácaný a nevyspatý, vystúpiac z vozňa povystieral sa trochu a celými
          pľúcami vdýchol do seba čerstvé povetrie. Súc z južného, teplejšieho kraja, prekvapený bol
          jeho sviežosťou, ktorú si nabralo na neďalekých vysokých holiach a brdách a stadiaľ sa
          spúšťalo do dolín na krídlach vetríka. Na stanici hemžil sa národ. Pri zábradlí stál v
          loveckých šatách odetý pán s bičíkom v ruke a zhováral sa s malým, elegantným pánom.
          Posledný zdal sa veľmi neposedný, lebo sa ustavične obzeral vše na jednu, vše na druhú
          stranu a pritom prestupoval z nohy na nohu. Za nimi stál obďaleč hajdúk v jasnomodrom
          mundúre s bielou šnurovačkou a červenou čiapkou na hlave. Na ruke držal prehodený zvrchník.
    </tei:p>
    <tei:p>
     Na peróne tretej triedy stál stlačený húf robotníkov.
    </tei:p>
    <tei:p>
     Janko ponáhľal sa k východu.
    </tei:p>
    <tei:p>
     — Nie ste vy pán Čvíkota? — prihovoril sa mu slušne odetý mladík.
    </tei:p>
    <tei:p>
     — Áno.
    </tei:p>
    <tei:p>
     — Som Miloš Stružný, pomocník pána Streleckého. Prišiel som vám oproti, — a priateľsky
          mu podal pravicu.
    </tei:p>
    <tei:p>
     Janko, milo prekvapený, stisol mu ruku. Nestrácali čas na daromnice, vymenili batožinu a
          uháňali do mesta. Na rohu hlavnej ulice stál rozsiahly poschodový dom. Bol jednoduchý, bez
          okrás. Nad vchodom do obchodu visela už takmer celkom sčernetá tabuľa a na nej bolo už
          časom vyblednuté meno starého Michala Streleckého.
    </tei:p>
    <tei:p>
     Stružný zaviedol Janka do obchodu. Aký nevýznamný bol doň vchod, tak prekvapila sama
          miestnosť svojím veľkým priestorom a množstvom rozličného tovaru. Pulty sa ťahali dvoma
          dlhými radmi a za nimi personál obsluhoval obecenstvo. Miloš predstavil nového kolegu.
          Rozpačite sa usmial a v druhom okamihu vstúpil bočnými dverami do šéfovej pracovne.
    </tei:p>
    <tei:p>
     Šéf stál pri vysokom písacom stole nad otvorenou obchodnou knihou. Bol vysoký, chudý,
          asi tridsaťročný muž. Vlasy mal nažltkasté, tvár chorobne bledú, znak stáleho zamestnania v
          izbe. Zabraný bol do práce, ani nezbadal, keď sa otvorili dvere.
    </tei:p>
    <tei:p>
     — Pán principál, — prerušil Miloš tichosť, — predstavujem vám nášho nového pomocníka
          Jána Čvíkotu.
    </tei:p>
    <tei:p>
     Strelecký obrátil sa k Jankovi.
    </tei:p>
    <tei:p>
     — Vitajte, — a podal mu ruku. — Ustali ste?
    </tei:p>
    <tei:p>
     — Nie veľmi, len som trochu utrmácaný, ale keď sa občerstvím studenou vodou, prejde
          všetko. — Medzi rečou zbadal, že sa niekto pohol na druhej strane pracovne. Pozrel v tú
          stranu, i videl sedieť pri písacom stolíku mladú osobu, ktorá bežne pozerala naňho.
    </tei:p>
    <tei:p>
     — Choďte si trocha oddýchnuť. Zaveďte ho do jeho bytu.
    </tei:p>
    <tei:p>
     Na Janka neurobil jeho nový principál priaznivý dojem. Jeho pohľad, ako mu utkvel na
          tvári, bol vážny a ostrý, vpíjal sa až do vnútra. Len-len že nesklopil pred ním oči. Hlas
          sa mu zdal chladný, bez náteru dobrosrdečnosti.
    </tei:p>
    <tei:p>
     Stružný zbadal stiesnenosť na Jankovi. Usmial sa.
    </tei:p>
    <tei:p>
     — To je jeho obyčaj, ale je zato veľmi dobrý, my ho všetci máme radi.
    </tei:p>
    <tei:p>
     Prešli cez dvor. Na konci dvora boli izby pre personál. Do jednej z nich voviedol Janka.
          Izba bola jednoduchá, ale všetkým potrebným náradím opatrená, nechybovala ani skrinka na
          knihy, v nej bolo umiestené už hodne kníh.
    </tei:p>
    <tei:p>
     — Tu budeme my dvaja bývať. Zložte sa, oddýchnite si, ja idem po práci.
    </tei:p>
    <tei:p>
     Ostal samotný. Len teraz cítil ustatosť. Hodil sa na pohovku. Hneď usnul. Nespal
          pokojne, strhával sa. O chvíľu vstal, umyl sa, to ho občerstvilo. Po obede vstúpil do
          služby.
    </tei:p>
    <tei:p>
     Okolo štvrtej prišiel do obchodu staručký, asi osemdesiatročný pán. Postavu mal hodne
          napred nahnutú, spod klobúka beleli sa mu vlasy. Tvár mal posiatu vráskami. Pod orlím nosom
          leskli sa mu sťa biele hodvábne nite silné fúzy, ktoré len vprostriedku boli nažlklé,
          zaiste od fajčenia. Prešiel drobným krokom po obchode, pri každom zastal a prihovoril sa.
          Keď prišiel k Jankovi, videl, že je nováčik.
    </tei:p>
    <tei:p>
     — A vy ste kto? — spýtal sa ho prívetivo.
    </tei:p>
    <tei:p>
     Janko sa uklonil a predstavil sa mu.
    </tei:p>
    <tei:p>
     — Kedy ste prišli?
    </tei:p>
    <tei:p>
     — Dnes ráno.
    </tei:p>
    <tei:p>
     — A už v práci? — a dobrosrdečný úsmev zjavil sa mu na tvári. — Tak aj treba, len
          pracovať, a to poctivo a boha sa nespustiť. — Vystrel sa trochu. — Terajší svet je bez
          boha, preto sa mu aj zle vedie. Len pracovať, — pozrel naňho, — a zárobok si vedieť udržať,
          to je životná múdrosť.
    </tei:p>
    <tei:p>
     Vzdialil sa.
    </tei:p>
    <tei:p>
     — To je starý pán Strelecký, — pošepol mu Miloš.
    </tei:p>
    <tei:p>
     O niekoľko dní zaviedol Miloš Janka do Besedy. Krúžok slovenských ľudí sa tu večierkom
          schádzaval. Prečítali si niečo, zarečnili, pozhovárali sa a mládež si niekedy aj
          zatancovala. Schôdzky mali ráz priateľskosti, takmer rodinnosti.
    </tei:p>
    <tei:p>
     Vstúpiac do priestrannej miestnosti, zhliadol v dosť veľkom počte zhromaždené obecenstvo
          a bol uveličený pri pohľade, že sa tu ľudia nedelia podľa povolania, ale sa každý voľne
          jeden s druhým pohybuje. V pravom uhle zbadal mladého Streleckého, ako sa priateľsky
          zhováral so skupinou sedliakov. Ich biele haleny a široké rukávy na košeli ostro sa delili
          od čiernych šiat kupca.
    </tei:p>
    <tei:p>
     — Skadiaľ sú tí sedliaci, čo sa s pánom zhovárajú? — spýtal sa Miloša.
    </tei:p>
    <tei:p>
     — To sú gazdovia zo susednej dediny, z Hrabinova. Dosť dobre sa opatrujú a sú aj
          rozumní.
    </tei:p>
    <tei:p>
     — Nezdar našej práce obyčajne uvaľujeme na ľud. Hovoríme, že nás nepočúva, nedá sa viesť
          a ide s nepriateľmi proti nám a proti vlastným záujmom, — počul hovoriť mladého kňaza, ako
          sa zhovára s jedným starším pánom. Už bol trochu rozohnený hovorom.
    </tei:p>
    <tei:p>
     Kňazova reč zaujímala Janka, i približoval sa aj s Milošom k nemu.
    </tei:p>
    <tei:p>
     — A predsa jedna z najväčších príčin nášho nezdaru je tá, že my, slovenskí inteligenti,
          takmer všetci považujeme sa za vodcov ľudu a robíme takmer každý na svoju vlastnú päsť.
          Nemáme medzi sebou potrebnej disciplíny a k tomu nepríde nám do umu skúšať samých, či sme
          sa na to vodcovstvo aj vážne a dôkladne pripravili, či sme vstave v našich obciach viesť
          ľudí, a či sme dosť silní aj umom i vôľou k tomu.
    </tei:p>
    <tei:p>
     — Žiadame od ľudu, aby nás voslep počúval a šiel za nami, ale keď ľud vidí to naše
          ustavičné habkanie, klátenie, dnes tak, zajtra inak, nedivme sa potom, keď vycítiac náš
          nedostatok a slabosť, nepočúva nás tak, ako si to žiadame. Nie je ľahko viesť ľud, —
          doložil, — k tomu treba príprava, skúsenosť, ustavičné pozorovanie ľudu, jeho hospodárskych
          potrieb i verejných diel a čo je hlavné:
     <tei:emph>
      stálosť a charakter
     </tei:emph>
     .
    </tei:p>
    <tei:p>
     Medzi obecenstvom nastal šum. Každý sa ponáhľal na svoje miesto. Vyhrnula sa opona a na
          javisku zjavil sa miešaný spevácky zbor. Hneď nato zaznela krásna trávnica a za ňou, sťa
          perly, druhá, tretia.
    </tei:p>
    <tei:p>
     Janko bol z takého kraja, kde sa o slovenských spevokoloch len z novín dočítal, preto
          bol celkom uveličený nad harmonicky prevedeným spevom. Jeden ženský soprán svojím
          striebristým zvukom vzbudil v ňom pozornosť.
    </tei:p>
    <tei:p>
     — Kto je tá slečna, čo tak pekne spieva? — spytuje sa Miloša.
    </tei:p>
    <tei:p>
     — A nepoznáš slečnu Hladíkovú, videl si ju hádam v pánovej pracovni. Je to sesternica
          nášho principála. Rodičia jej zomreli, nuž vzal ju k sebe, teraz mu vedie knihy.
    </tei:p>
    <tei:p>
     Po speve zjavil sa na javisku mladý Strelecký a čítal prednášku o priemysle a obchode na
          Slovensku.
    </tei:p>
    <tei:p>
     Jeho prednáška nepozostávala len zo suchopárne zostavených dát, lebo vložil do nej aj
          mnoho zaujímavých podrobností. Poukázal na dávny spôsob obchodu. Ako sa viedol za
          starodávna u nás, s akým nebezpečenstvom museli zápasiť kupci, kým tovar doviezli z
          ďalekých stredísk, lebo keď sa aj ochránili od hôrnych chlapcov, nikdy si neboli istí, kedy
          ich napadne ešte väčší a nebezpečnejší zbojník, ktorý číhaval na nich s dobre ozbrojenou
          čatou a býval v pevných a nádherných hradoch.
    </tei:p>
    <tei:p>
     Poukázal, ako kupci šírili aj osvetu, lebo to, čo skúsili v cudzích krajinách a krajoch,
          rozprávali potom doma a tiež aj knihy, vyšlé v cudzozemsku, sebou donášali. Potom prešiel
          na vývin a úpadok nášho priemyslu a obchodu. O zvláštnostiach nášho ľudu, ktorý bez
          všetkých porád a súdov ustáli si obchodné okresy, kde ktorý má ísť so svojím výrobkom, a to
          tak plátenníci ako aj voštinári i šafraníci, aby jeden druhému neprekážal. Spomenul, ako
          rýchle zaujal pole obchodu v mestách i na dedine cudzí živel, ako ľahkomyseľne opúšťajú
          naše obchodné domy svoje doterajšie povolanie, aby sme pozdvihli, aby sme vytvorili strednú
          triedu, a to povedomú, majetnú a samostatnú.
    </tei:p>
    <tei:p>
     Jeho reč tiekla presvedčivo a potom povýšeným hlasom dokončil:
    </tei:p>
    <tei:p>
     — My všetci, ako údovia nášho národa, buďme si vedomí toho, že aj naše súkromné imanie
          je malá čiastočka majetku národa a keď zmárnime svoje, nielen samých seba ubíjame a našu
          rodinu, ale tým ubúda aj z národného majetku. Nie márniť, ale zveľaďovať, nie nezmyselný
          luxus, nad našu silu rozhadzovanie sa, ale skromnosť a práca nech je naším heslom. A keď
          všetci žijeme z národa, potrebné je, aby sme to našou osožnou prácou i vrátili späť národu.
          Majme zmysel i pre naše kultúrne potreby, obetujme, a to s láskou tam, kde je obeť potrebná
          a osožná, len takým činom môžeme dohoniť to, v čom nám neprajné okolnosti narobili
          prekážky.
    </tei:p>
    <tei:p>
     Medzi prednáškou často zalietol mu zrak po obecenstve, náhodou utkvel aj na Jankovi.
          Janko ho počúval s pozornosťou a nespúšťal z neho oči.
    </tei:p>
    <tei:p>
     „Zdá sa súci,“ preblesklo umom Streleckému, „vyskúšam ho.“
    </tei:p>
    <tei:p>
     Po prednáške vystúpil Miloš. Janko ani nezbadal, kedy sa mu stratil. Rečnil. I začudoval
          sa nováčik, ako mu ide plynne, živo, bez bázne, tak sa prirodzene pohybuje, akoby bol pri
          pulte v sklepe. Začal sa porovnávať s týmito ľuďmi a vtedy zdal sa malým, malicherným.
          Mladí, citliví ľudia majú v obyčaji znižovať sa pred inými, alebo sa preceňovať. Neuhádnu
          pomer medzi sebou a inými. Sprvu sa zarmútil, ale potom umienil si doháňať, čo nevedomky
          zameškal.
    </tei:p>
    <tei:p>
     Nasledoval zase spev, a zase zaznel soprán, ktorý ho hneď pri prvom výstupe zaujal.
          Pieseň bola citná, zádumčivá. I zalietla mu myseľ do rodného kraja, do chalúpky, kde býva
          matka. „Ozaj, čo robí? Je nedeľa, možno sedí pri obloku, pred ňou Tranoscius, spieva z neho
          a modlí sa. A tá?“ i bodlo ho do srdca, keď si pomyslel na Elenku. Zaťal zuby. „Eh čo,“ a
          vzdorovite pozrel na javisko, akoby sa tam chcel postaviť proti niekomu. Tam ale videl v
          malebnom nádhernom kroji dievčiny. Ich oplecká sa pestreli rôznofarebnou výšivkou, party sa
          im trblietali na hlavách, oči sa leskli, odrážajúc svetlo lámp postavených na kraji
          javiska. Rumenné tváre i biele ruky voľne spustené a sčiastky zatienené v riasach sukienok
          sa tak zvláštne vynímali vo večernom osvetlení s úzadím Štrbského plesa. K tomu diaľka,
          ktorá ho delila od nich, všetko to splývalo dovedna v krásny súlad, ktorý doplnili ešte
          citné, do pianissima prechádzajúce akordy piesne. Pod týmto dojmom pomaly sa zase utíšil.
    </tei:p>
    <tei:p>
     Program dokončil Slavinský, mladý kňaz. Len čo si sadol za stolík a počal hovoriť, už
          bolo poznať na obecenstve, že ho opanoval pomerne tichým, milozvučným, presvedčujúcim
          hlasom. Jeho podlhovastá, chudorľavá tvár zvážnela a od čierneho rúcha v lampovom osvetlení
          neobyčajnou belosťou sa skvela. Oči nadobúdali lesk, tvár výraz. Každý cítil, že rečníkovi
          to, čo hovorí, plynie ozaj zo srdca.
    </tei:p>
    <tei:p>
     — Málo nás je a obrovská práca pred nami, — hovoril medziiným. — Mnoho u nás treba
          klčovať, vyčistiť od tŕnia a bodľačia, aby sme so zdarom mohli orať a siať na národa roli
          dedičnej. Niet medzi nami človeka, ktorý by nám nebol potrebný, aj tá najmenšia práca,
          vykonaná v prospech národa, je nám vzácna. Vykynožme náš dedičný hriech: závisť, svár a
          lieň. Pole účinkovania, úhor, očakávajúci prácu, je široký, ďaleký. Každý z nás sa môže a
          má uplatniť, len vedzme si stať do radu a svorne, jednotne pracujme podľa starostlivo
          vypracovaného plánu. Nechže sú nám pokyny a úpravy našich predných ľudí smerodajné. Vedzte,
          že vznešenejší cieľ nemôžeme mať, ako sme si vytýčili: náš ľud hospodársky i osvetove
          dvíhať, podporovať, brániť ho pred úkladom nesvedomitých potláčateľov a úžerných pijavíc.
          Šírme osvetu po našich chalupách a našu sladkú reč, od predkov zdedenú, teraz ale zo škôl
          vysotenú ako popolušku, hájme, bráňme a snažme sa ju zase uviesť do stánkov osvety.
    </tei:p>
    <tei:p>
     Pod dojmom Slavinského reči nejedno oko sa zalesklo nadšením a pevnou vôľou, i slza
          zvlažila nejednému oči. A keď dokončil, obklopili ho prejavom lásky a úcty.
    </tei:p>
    <tei:p>
     Po prednáške nastal šumot. Obecenstvo povstávalo z miest, aby sa pohybom občerstvilo a
          roztratilo po susedných miestnostiach.
    </tei:p>
    <tei:p>
     Janko, pod dojmom zažitého, ostal stáť na svojom mieste. Videl pred sebou život nový,
          plný pútavosti. Jeho mladá, vznetlivá duša bola naplnená snahou stúpať napred po tých
          koľajach, ktoré mu boli označené dnešným večerom.
    </tei:p>
    <tei:p>
     — Poďte medzi nás, — volal ho Miloš, — čo sa odďaľujete. Predstavím vás našim, — a
          nečakajúc odpoveď, vzal ho pod pazuchu a viedol ho k jednej skupine.
    </tei:p>
    <tei:p>
     Sieň bola vyprázdnená. Na javisku zjavili sa hudobníci a začali hrať.
    </tei:p>
    <tei:p>
     Na zvuky mazúrky mládež sa hrnula dnu, matky sa pousádzali popri stene a o krátky čas
          páry tanečníkov sa už točili.
    </tei:p>
    <tei:p>
     Ešte neudomácnený Janko ostýchal sa tancovať, stál pri dverách a prizeral sa tancujúcim.
          Pri pohľade na veselú mládež zase pocítil osamelosť. Nepatril ešte do jej kruhu a zase
          rozdiel vo veku bránil mu pridružiť sa k starším, najmä keď ich len teraz po prvý raz
          videl.
    </tei:p>
    <tei:p>
     Pred ním leteli páry a menili sa v každom okamihu. Smiech zaznel blízko neho i videl
          blížiť sa jeden pár voľným tempom. V tanečníkovi poznal Miška Kováča, tiež pomocníka u
          Streleckých. Bol povestný pre veselú, žartovnú povahu. Práve niečo smiešne hovoril Boženke
          Hladíkovej. Ona nevychádzala zo smiechu. Sledoval ich s pozornosťou, keď prechádzali popri
          ňom. Pri obrate padol Boženkin pohľad na Janka a vtom stretli sa im oči, aby už v druhom
          okamihu stratili sa v miešanici tancujúcich.
    </tei:p>
    <tei:p>
     — Zdá sa mi, že Čvíkota sa necíti dobre v našom kruhu, — prehovorila Boženka.
    </tei:p>
    <tei:p>
     — Veď sa on rozveselí, — odvetil Miško, — len nech sa trochu oboznámi. Uvidíme, ako bude
          rožky vytŕčať. Zdá sa tichý, ale porekadlo hovorí, že tichá voda brehy podmýva.
    </tei:p>
    <tei:p>
     — Ach, či ste len zlý, — poznamenala polovážne, — hneď horšie myslíte o vašom
          spolublížnom.
    </tei:p>
    <tei:p>
     — Ja? Slečna? — bránil sa Miško a strúhal vážnu tvár, ale výsmešne smejúce sa mu oči
          prezrádzali, že sa veru ani najmenej nekaja. — Ja že by som niečo? Z čoho to uzatvárate? Z
          jedného porekadla, ktoré, konečne, nebolo vyslovené nemiestne. Nič nemám proti nemu, aj
          chcem sa s ním spriateliť…
    </tei:p>
    <tei:p>
     — Dobre, dobre, verím vám už, — riekla s úsmevom, aby mu pretrhla množstvo dôkazov. —
          Nemyslela som to doopravdy, — veď poznala ho ako veselého, trochu povrchného, ale ináč
          dobrého šuhaja.
    </tei:p>
    <tei:p>
     — Ináč ak chcete, môžem vám to aj dokázať — pôjdem k nemu a ho odprosím.
    </tei:p>
    <tei:p>
     — Ale iďteže, vy pochábeľ, to by ešte bolo, — a smiala sa, keď videla, ako sa silí, aby
          si pretvoril tvár na kajúcnika. — Čo vás to napadá, ale by ste nezhrešili, keby ste mi boli
          trochu na pomoci, aby sa necítil cudzím v našom kruhu.
    </tei:p>
    <tei:p>
     — Vaša žiadosť je mi prikázaním, — zvolal s takým smiešnym pátosom, že sa obaja
          rozchichotali. Ešte urobili niekoľko krokov, potom zaviedol ju na jej miesto.
    </tei:p>
    <tei:p>
     Len čo ju opustil, už sa ponáhľal k Čvíkotovi.
    </tei:p>
    <tei:p>
     — Čože vy, pán Čvíkota? Ináč sme v jednom obchode, a je to také hlúpe nadávať si do
          pánov, dovolíte aby sme si potykali?
    </tei:p>
    <tei:p>
     — Milerád, — zvolal Janko radostne.
    </tei:p>
    <tei:p>
     — Tak je dobre. A teraz musíš so mnou. Len nechceš tu sám ostať ako medveď. Neboj sa,
          naše dievčatá nie sú ľudožrúti, najväčšie nešťastie, čo sa ti môže stať pri nich je, že
          dostaneš košík, — pokračoval žartovne. — Nuž, ale sme preto mužskí, aby sme takéto nehody
          preniesli zmužilo a bez reptania. Poď, — doložil a nečakajúc ani odpoveď vzal ho sebou.
    </tei:p>
    <tei:p>
     Janko nemal čas na výhovorky, šiel s ním bez slova.
    </tei:p>
    <tei:p>
     — Slečna Boženka, — prihovoril sa jej Miško, a sivé očká sa mu potuteľne usmievali, —
          mám česť vám predstaviť nášho nového kolegu, pána Jána Čvíkotu, — a uklonil sa hlboko.
          Janko bol v rozpakoch, cítil, ako mu krv vstupuje do tvári, lebo spôsob, ako ho predstavil
          Miško, zdal sa mu byť výsmešný.
    </tei:p>
    <tei:p>
     — Smiem prosiť? — a uklonil sa.
    </tei:p>
    <tei:p>
     Vstala, oprela si ruku o jeho rameno, on ale ovinul svoju okolo jej drieku. Pozrel jej
          nesmelo do tváre a hneď sklopil oči.
    </tei:p>
    <tei:p>
     — Miško Kováč je už taký, všetko žartom robí, ináče je dobrý šuhaj, — prehovorila, aby
          ho obodrila.
    </tei:p>
    <tei:p>
     Hneval sa sám na seba i pozrel jej smelo do očí.
    </tei:p>
    <tei:p>
     — Odpusťte, nie som zvyknutý na väčšiu spoločnosť a zrazu som vhupol medzi nové pomery a
          nové tváre.
    </tei:p>
    <tei:p>
     — Skoro sa udomácnite v našom kruhu.
    </tei:p>
    <tei:p>
     Viac nehovorili. Rýchlym tempom preleteli po sieni a potom obaja zadychčaní zastali pri
          Boženkinom mieste.
    </tei:p>
    <tei:p>
     — Ďakujem, — zašeptala zadychčaná. Sadla si a ručníkom si prešla po rozpálenom obličaji.
    </tei:p>
    <tei:p>
     Uklonil sa. Ľad bol prelomený, ostýchavosť ho opustila i zúčastnil sa ďalšej zábavy. Po
          zábave bol veľmi ustatý.
    </tei:p>
    <tei:p>
     — Len čím skôr hodiť sa do postele, — hovoril Milošovi.
    </tei:p>
    <tei:p>
     — Ach, či sa to bude spať!
    </tei:p>
    <tei:p>
     — Ako sa ti páčila beseda?
    </tei:p>
    <tei:p>
     — Veľmi som prekvapený, — odvetil nadšene, — mnohému som sa podučil.
    </tei:p>
    <tei:p>
     — A ako sa ti páči slečna Boženka?
    </tei:p>
    <tei:p>
     — Má krásny hlas a zdá sa, že je dobrého srdca.
    </tei:p>
    <tei:p>
     — Nie je pekná, — hovoril Miloš, — keď ju človek povrchne pozoruje, ťahy má
          nepravidelné, ale len pozri do jej modrých očí, koľká milota sa z nich zračí a pozoruj len
          úsmev, aký výraz nežnosti a dobroty sa zrkadlí v ňom.
    </tei:p>
    <tei:p>
     — Možno, — odvetil Janko. Bol veľmi ospanlivý — i obrátil sa na druhý bok.
    </tei:p>
    <tei:p>
     Miloš, vidiac, že je z Janka nič, zahasil lampu.
    </tei:p>
    <tei:p>
     Nasledujúci deň prešiel bez významnejšej udalosti. Janko sa spoznával s obchodom.
          Obdivoval poriadok a podelenie práce. Všetko šlo ani po šnúrke. Strelecký prešiel dva razy
          cez sklep. Janko zbadal, že skúmavo pozrel naňho. Po večeri sa Janko utiahol do svojej
          chyžky. Bol len sám. Len pred chvíľkou dokončil list, písaný matke, potom vzal knihu do
          ruky a začal ju čítať. Ešte neprečítal ani dve strany, keď niekto zaklopal na dvere.
    </tei:p>
    <tei:p>
     — Voľno, — zvolal trochu prekvapený.
    </tei:p>
    <tei:p>
     Vstúpil dnu Strelecký.
    </tei:p>
    <tei:p>
     Vstal a úctivo sa poklonil.
    </tei:p>
    <tei:p>
     — Zdá sa vám divné, že som prišiel? To je už moja obyčaj. Prichádzam pozrieť, keď mám
          kedy, čo moji šuhajci robia a sa s nimi pozhovárať. Bol som v sklade, i videl som osvetlený
          oblok, i prišiel som. Čo robíte?
    </tei:p>
    <tei:p>
     — Práve som matke dopísal list a teraz som začal čítať.
    </tei:p>
    <tei:p>
     — Čo čítate?
    </tei:p>
    <tei:p>
     — Pozerám Bottovu knihu Slováci.
          Chcem vedieť niečo o našej minulosti, — odvetil, akoby sa chcel vyhovárať.
    </tei:p>
    <tei:p>
     — To je potrebné, — súhlasil s Jankom. — Radi sa zaoberáte čítaním? — pokračuje ďalej.
    </tei:p>
    <tei:p>
     — Áno, cítim sa vo všetkom zaostalým. Do škôl, okrem nižších tried som nemohol chodiť.
          Treba to ako-tak dohoniť.
    </tei:p>
    <tei:p>
     Streleckému sa pozdala skromná Jankova povaha.
    </tei:p>
    <tei:p>
     — To je dobre, len pokračujte, — povedal, — a ak chcete niečo, môžete si vybrať z mojej
          knižnice. Myslím, že do dobrých rúk sa dostanú moje knihy.
    </tei:p>
    <tei:p>
     — Ďakujem, a ak dovolíte, i použijem vašu dobrotu, — zvolal živo, príjemne dojatý
          ponúknutím principálovým.
    </tei:p>
    <tei:p>
     Potom sa vypytoval Janka o domove, o minulom živote, kde bol predtým. Všetko ho
          zaujímalo.
    </tei:p>
    <tei:p>
     — A čo robieva Poničan? On vás odporúčal.
    </tei:p>
    <tei:p>
     Janko prekvapene pozrel na šéfa.
    </tei:p>
    <tei:p>
     — Ráčite ho poznať?
    </tei:p>
    <tei:p>
     — Ako by nie, on je tiež jeden z našich národných pracovníkov.
    </tei:p>
    <tei:p>
     Janko s láskou a istým oduševnením hovoril o Poničanovi, o prechádzkach s ním a
          rozhovoroch, taktiež o knihách, ktoré mu dával na čítanie. Len o jednom sa nezmienil, o
          pravej príčine odchodu od Rovesných a o tom, ako ho posilňoval učiteľ v tejto, preňho tak
          krušnej dobe.
    </tei:p>
    <tei:p>
     Po pánovom odchode Janko bol uveličený. Cítil k Streleckému veľkú prítulnosť. — Len
          pracovať, — šeptal si umienene a pohrúžil sa zase do čítania. Ale často prestal,
          poprechádzal sa po izbe a zase sa oddal čítaniu.
    </tei:p>
   </tei:div>
   <tei:div type="chapter">
    <tei:head>
     VIII.
    </tei:head>
    <tei:p>
     Už dávno odbili štyri hodiny popoludní, keď zaznel zo školskej siene v Rovesnom spev
          dietok. Hneď zatým sa vyrojil húf detí ani včely z úľa, aby veselo poskakujúc a džavotajúc
          rozpŕchli sa po celej dedine. Za ostatným žiakom vyšiel učiteľ na preddomie. Zastal pred
          uličnými dverami a pozeral či deti nerobia zhon. Tam stál, kým sa ulica nevyprázdnila,
          potom sa vrátil do svojho príbytku. Jeho bledá tvár i celé držanie tela zračilo ustatosť.
          Prešiel si niekoľko ráz dlaňou po tvári, akoby chcel z nej odohnať starosť, ktorá ho
          morila.
    </tei:p>
    <tei:p>
     Ako vkročil do izby, zarazil ho detský krik. Mal ich troje doma, syn bol už na gymnáziu.
    </tei:p>
    <tei:p>
     — Čo robíte taký štabarc? — skríkol na ne.
    </tei:p>
    <tei:p>
     Deti zatíchli, len malá Darinka ešte fikala.
    </tei:p>
    <tei:p>
     — Čo ti je?
    </tei:p>
    <tei:p>
     — Mila ma bila.
    </tei:p>
    <tei:p>
     — Apo môj, ja som ju nechcela, — a triasla sa od strachu.
    </tei:p>
    <tei:p>
     Vtom začalo najmenšie v kolíske plakať.
    </tei:p>
    <tei:p>
     — Kolíšeš ho hneď, — zvolal zlostne na Milu, asi osemročné dievča.
    </tei:p>
    <tei:p>
     Dieťa neprestávalo plakať.
    </tei:p>
    <tei:p>
     — Kde je mať? Utekaj po ňu, že by hneď prišla k dieťaťu.
    </tei:p>
    <tei:p>
     Mila vyletela von ako bez duše a vydýchla si zhlboka, že sa jej prepieklo.
    </tei:p>
    <tei:p>
     — Čo sa stalo? — spytuje sa mať. — Nikdy si nemôžem v pokoji zavŕšiť robotu. Len čo
          vyjdem von, aby som trocha pozrela po dvore a hodila hydine, už sa ponáhľa posol za mnou,
          akoby strecha horela nám nad hlavou. V ničom si neviete rady.
    </tei:p>
    <tei:p>
     Bola asi tridsaťpäťročná, zdravá, príjemná osoba.
    </tei:p>
    <tei:p>
     — Akože ťa nevolať, keď ti dieťa škrečí, veď sa má zájsť. Necháš ho samotné, a tieto
          detváky nie že by ho učičíkali, ale sa ešte pobijú a narobia taký krik, že malého Ďurka
          zobudili. Juj, tak by ich vycápal.
    </tei:p>
    <tei:p>
     — Čo ich máš biť, len sa, prosím ťa, nehnevaj zakaždým.
    </tei:p>
    <tei:p>
     — Ľahko tebe, ale ja sa mordujem deň po deň so stodvadsatimi deťmi, neviem ani, kde mi
          hlava stojí. Chcem si potom oddýchnuť aspoň doma, a tu hľa zase len krik a hryzovisko.
    </tei:p>
    <tei:p>
     — Už sa len uspokoj, — chlácholí ho žena, — hľa, aké pekné počasie, choď sa trochu
          prejsť, vyvetrie ti rozčúlenie.
    </tei:p>
    <tei:p>
     — Veď by som šiel, ale mám robotu, chcel by som písať. Vieš dobre, že musím si niečo
          zahľadať, aby sme sa mohli udržať. Za chlapca treba tiež poslať už polročné. Neviem,
          skadiaľ ich vyhrabem.
    </tei:p>
    <tei:p>
     — Ale veď sa už len tak života neboj, peniaze boli a budú. Pán boh pomôže a teraz sa len
          prejdi trochu a vybi si starosti z hlavy, lebo sa bojím, že ti to večné zhrýzanie a
          žuhranie zaškodí, a potom čo bude? — hovorila, kým ho nevypravila.
    </tei:p>
    <tei:p>
     Učiteľ si obliekol krátky, kožušinou podšitý kabát a kráčal voľným krokom von z dediny.
    </tei:p>
    <tei:p>
     Bol krásny, suchý, zimný deň. Dosť chladno bolo, ale bolo úplné bezvetrie a tak necítil
          zimu. Nebo bolo ani sklo čisté, len čo sa dym z komínov dvíhal rovno hore v malých
          priezračných kotúčoch, aby sa potom stratil bez stopy. Slnce, nízko sklonené k západu,
          takmer vodorovne sypalo množstvo bieloskvúcich lúčov. Biele steny domkov skveli sa v nich.
          Nebo bolo bledozelenkavej farby, ktorá len na horizonte splývala s modrinou. Všade bolo
          plno jasu, takže v prvom okamihu zažmúril oči, súc oslnený jasom zapadajúceho slnka.
          Zastal, aby pozoroval tento krásny, prírodný zjav. Ohromná ohnivá guľa nížila sa pomaly a
          čím nižšie bola, tým väčšmi tratila lesk. Červenela, až keď sa zdala dotýkať nevysokej
          hory, ostala červená, akoby sa bola okúpala v čerstvej krvi. Pomaly sa tratila, až zanikla
          za horou. Západné nebo sčervenelo sťa odblesk ohromného požiaru, hore vysoko prechádzalo do
          pomarančovej farby, stade ale do zlatozelenkavej.
    </tei:p>
    <tei:p>
     Učiteľ, obrátený tvárou k západu, stál uveličený pred toľkou krásou. Zvlášť ho upútali
          vyššie predmety. Černeli sa trochu premiešané s tmavomodrou farbou. Ich obrysy boli tak
          ostro načrtané v úzadí červeného neba, že aj tie najjemnejšie línie bolo zreteľne vidieť,
          čo sa najmä pri peknej, vysokej a štíhlej veži krásne vynímalo. Zvláštne sa vynímali
          konáriky stromovia, lebo aj tie najtenšie prútiky, ako čierne, rozlične pokrivené vlákna,
          zdali sa nasnované na ohnivočervenej ploche. V tom ohnivom mori hmiel belel sa malý, no
          jasný bod krásnej Venuše. Dolu nad riečiskom potoka rozprestierala sa dosť nízko vrstva
          riedkej hmly. V nej sa vrbina čím diaľ, tým viac začala belieť, lebo zamrznutá para v
          podobe malých hviezdičiek a ihličiek sadala na jej konáre, aby ich prikryla čistým,
          ľahučkým, ale studeným páperím.
    </tei:p>
    <tei:p>
     Zdravý, studený vzduch a krása zimného súmraku upokojivo pôsobili na nervóznu učiteľovu
          povahu. Bol zvláštneho ustrojenia. Duch mu ustavične pracoval. Myšlienky sa mu rojili.
          Ustavične mal niečo. Čo čakalo na uskutočnenie. Nutkalo ho, aby pracoval a napísal to, čo
          mu dozrieva v mysli. Ale chorobná lieň a istý odpor i bázeň pri započatí nejakej práce ho
          morili. V takýto čas bol mrzutý, nikde si nenašiel miesto, pokoj. Chodil sem a ta, hovoril
          nevedomky a nesúvislé slová. Konečne sadol k písaciemu stolíku, vzal pero a písal. Výraz
          tvári mal vtedy vážny, zasmušilý. Ale len čo hodil niekoľko viet na papier, už odhodil
          pero, skočil od stolíka, vzal klobúk a vybehol von plný nespokojnosti. Vedel, že to, čo
          napísal, je ďaleké od dokonalosti, že vety sú nie dosť jasné a slovosled neprirodzený.
          Často nemohol nájsť opravdivý výraz, a to ho strašne morilo. Druhý raz zase, keď sa mu
          podarilo niečo napísať, čo sa mu páčilo, čo zodpovedalo jeho nálade, vtedy sa rozplýval
          nadšením, chcel to oznámiť všetkým. Ale keď niečo žene, ktorá, chuderka, bola obyčajne
          deťmi a domácou robotou opantaná, predčítal a ona mu aj rozumela, i pochválila, ale
          nevedela to vysloviť s takým citom, aký on očakával, namrzel sa a dohováral jej, že nemá
          zmysel pre jeho prácu a že mu nerozumie. Často sa, chuderka, aj pretvarovala, aby mu
          vyhovela, ale on, už vopred nedôverčivý, len jej pozrel do očí a tu ona akoby chytená v
          klamstve, zapýrila sa. Obyčajne takýto výjav končil sa výčitkami, často aj slzami.
    </tei:p>
    <tei:p>
     A predsa nebol tyranom na svoju ženu. Miloval ju a jeho výbuchy sa podobali vzbĺknutiu
          slamy. Len za krátky čas trvali, potom nastala doba reakcie, keď videl, že ona to ťažko
          nesie. V tom okamihu oľutoval a snažil sa napraviť to dobrotou, povoľnosťou i na úkor
          domáceho rozpočtu; áno, aj odprosovaním. V takýchto krajnostiach sa pohyboval i s ľuďmi, s
          ktorými sa stýkal častejšie. Keď bol dobrej vôle, bol príjemný a duchaplný. Reč sa mu
          sypala plynne, najmä keď sa hovorilo o látke, o ktorej už predtým rozmýšľal. Pri veselom
          rozhovore medzi priateľmi vynikal rýchlymi, žartovnými zvratmi, premiešanými dobrosrdečnou
          iróniou. Obyčajne takúto poznámku predišiel veselý záblesk očí a jemný, trochu výsmešný
          úsmev, hrajúci mu okolo kútikov. Ktorí ho poznali, už vopred vedeli, že v tom okamihu
          vybúši z neho niečo.
    </tei:p>
    <tei:p>
     Ale často svojím bezohľadným, niekedy až drsným vystúpením dostal sa do nepríjemného
          pomykova. V takýto čas potom celé noci nemohol spať, čo sa zhrýzal, výčitky si robil a
          sľuboval, že už takú hlúposť viac nevykoná, ale pozdejšie zase sa ocitol v starej koľaji.
          Pri takomto počínaní nie div, že bol často v ohni. Zaujímavé je, že sa všetkého bál, a
          predsa všade sa zúčastnil, kde išlo o národnú vec. Raz napísal článok, ktorý sa bál
          uverejniť pod svojím menom, ale omylom redakcie vyšiel vyparádený, a to na čele časopisu, a
          to s jeho vlastným menom. Ten časopis bol pre slovenského učiteľa nebezpečný. Celé týždne
          bol znepokojený, či nedostane disciplinárku. Už videl ženu, deti bez prístrešia a robil si
          výčitky, že ich svojou nerozvážnosťou pripravil o chlieb. Ale predsa hneď nato napísal ešte
          ostrejší článok a zase nemal pokoja, či ho náhodou nezhabú na pošte.
    </tei:p>
    <tei:p>
     Ako učiteľ snažil sa verne plniť svoje povolanie, ale aj tu nebol spokojný sám so sebou.
          Cítil, že jeho práca nie je taká, aká by mala byť a že deti by mohli viac lásky a zblíženia
          požadovať. Ale to treba pripísať sčiastky neblahým pomerom a úmornému, ducha ubíjajúcemu
          vyučovaniu maďarčiny, z druhej strany ale tomu, že jeho duševná činnosť nebola sústredená
          na jeden predmet, ale sa delila na mnohé, rôzne strany.
    </tei:p>
    <tei:p>
     Až chorobnú náruživosť mal v čítaní. Trávil celé večery pri knihe, často sa svietilo v
          jeho izbe až do polnoci. Viedla ho k tomu túha za vedením, ale bol to akoby liek na
          utíšenie jeho duševného nepokoja. Obyčajne čítaval aj preto, aby zabudol na starosti, vôbec
          na všetko, čo narušovalo jeho rovnováhu. V tomto prípade mohol sa porovnať s alkoholikom.
          Pri čítaní neprišlo mu do umu, či mu to bude na osoh, čo číta, ale viedol ho k tomu istý
          druh diletantizmu. Chcel o všetkom vedieť, čo sa mu zdalo pútavým. Tak napríklad dostanúc
          do ruky populárnu astronómiu s dosť dobrou mapou severného neba, za tri roky skúmal oblohu,
          aby poznal všetky známejšie súhvezdia. Šťastný sa vrátil okolo polnoci do izby, keď zočil
          slobodným okom v súhvezdí Andromedy hmlovinu a veľmi sa tešil, keď v novinách oznámenú,
          dosť drobnú vlasaticu našiel na označenom mieste pomocou dosť ostrého kukátka.
    </tei:p>
    <tei:p>
     Neblahé politické maďarizačné pomery, ktoré teraz vyvolali zimničnú činnosť, dotkli sa
          aj nášho učiteľa. Beztak citlivý, zmietal sa medzi pesimizmom a optimizmom. Aby sa upokojil
          a sám sa presvedčil, hodil sa na čítanie dejín, letákov a politických spisov. Ustavične mu
          tanula otázka, či tento osudný nápor vydržíme, a či tie, pre našich nepriateľov šťastné
          náhody, budú trvanlivé.
    </tei:p>
    <tei:p>
     Na dedine, kde žil, ba ani na jej širokom okolí, nebolo na dačo súcej knižnice. Ťažko si
          mohol zadovážiť knihy, za ktorými túžil. Kúpiť si ich v takom počte, v akom chcel, nemohol,
          a tak čítal, čo sa mu naďapilo. Len keď si niečo zarobil svojimi prácami, začal si
          objednávať knihy. Až smiešne bolo, ale aj žiaľne, keď dostal dobrý katalóg kníh, s akou
          zaujímavosťou sa v ňom prehŕňal. Podčiarkol diela, ktoré by chcel mať, ale keď zrátal sumu,
          čo by ho stáli, vtedy pomaly vytieral z nich jednu za druhou a rozmýšľal, ktoré by si mohol
          objednať. A keď sa už v ňom naprehŕňal, vzdychol si, odložil ho nabok, a obyčajne zostalo
          pri chuti. Podobal sa vtedy lačnému človekovi, ktorý stojí pred údenárskym výkladom, hltá
          očami rozličné kúsky, ale zato mu nadarmo slinky tečú, lebo nemá ani halier, aby si mohol
          niečo kúpiť.
    </tei:p>
    <tei:p>
     Svetoví spisovatelia mali na jeho duševný svet veľký vplyv. Ešte ako gymnazista začal
          písať. Ale keď porovnával svoje malichernosti s hlbokou krásou diel veľkých spisovateľov,
          ani sa len neopovážil vziať pero do ruky, hoci niekedy prichádzal k povedomiu, že by bolo
          dobre niečo napísať. Ale keď bral pero do ruky a chcel hodiť myšlienku na papier, už bolo
          po chuti, nevedel sa takmer hnúť a chýbala mu aj vytrvalosť. Sprvu myslel, že spisovateľ,
          básnik sa už tak narodí a že mu všetko príde ako „deus ex machina“.
          Len pozdejšie, pri čítaní dejín literatúry a skúmaní výtečných diel videl, že
          okrem výnimky, len vytrvalým cvikom, štúdiom, dlhoročným pozorovaním života nadobudli si
          spisovatelia tú zručnosť, ktorá je potrebná na vytvorenie cenných diel.
    </tei:p>
    <tei:p>
     Časom sa prelomil uňho ľad. Bol vždy medzi ľudom, a tak mal príležitosť vhĺbiť sa do
          jeho duševného sveta. Učil sa ho poznávať z dobrej i zo zlej stránky. A hľa, kým v kruhoch
          inteligencie našiel málo, čo by bolo nové, pútavé, čo by malo pravý ráz národného života,
          tu sa na každom kroku stretával so svojráznosťou ľudu. Počul i videl mnohé veselé i smutné
          prípady, ktoré sa diali v tomto, naoko jednotvárnom, ale umnému pozorovateľovi takom
          zaujímavom, menistom, pospolitom živote, a tak ho zaujali, že neodolal túžbe napísať
          krátku, ľudovú rozprávku. Podarilo sa. Napísal potom druhú, tretiu, až sa ocitol v prúde.
    </tei:p>
    <tei:p>
     *
    </tei:p>
    <tei:p>
     Pohrúžený v myšlienkach vracal sa domov, keď sa už zvečerilo. Nebo už bolo posiate
          hviezdami, Venuša zapadala, kým na východe svietil nádherný Jupiter. Pod krásnym súhvezdím
          Oriona jagal sa sťa veľký briliant utešený Sírius. V dedine ozval sa tiahly spev dievok,
          idúcich na priadky. Okná domov už svietili, a keď išiel popri nich, začul hovor ľudí, alebo
          plač dieťaťa. Mráz zosilnieval. Na fúzoch začal sa mu tvoriť srieň. Zrýchlil kroky. Už bol
          neďaleko domu, keď zazrel Milku bežať oproti nemu, zababušenú vo veľkom zimnom ručníku.
    </tei:p>
    <tei:p>
     — Apo! — zavolala mu v ústrety, — poďte hneď domov.
    </tei:p>
    <tei:p>
     — Čo sa stalo? — spytuje sa spokojne, lebo veselý hlas dievčatka nezvestoval niečo
          nepríjemné.
    </tei:p>
    <tei:p>
     — Prišiel báči z mesta, vieš, ten, čo mi v lete doniesol tú peknú bábiku. — Medzi rečou
          chytila ho za ruku a viedla ho domov, veselo skackajúc mu pri boku a pritom neprestala
          štebotať: — Viete, apo môj, Darina mi už chcela vziať moju, ale ja som si nechcela dať, tá
          by mi ju dodriapala. Ja si ale nedám, keď je to moja.
    </tei:p>
    <tei:p>
     Učiteľ sa rozveselil. Vedel, že hosť nie je nikto iný ako Samko Stracinský, mladý
          advokát zo susedného okresného mesta. Už ich rodičia žili v priateľstve, ba v kmotrovstve.
          Priateľský, takmer rodinný pomer preniesol sa z rodičov na nich. I ponáhľal sa rýchlym
          krokom vpred, aby sa s ním čím skôr privítal. Advokát už v pitvore počul jeho veselý, rezký
          hlas.
    </tei:p>
    <tei:p>
     — Vitaj, Samo, — zvolal ešte vo dverách, — kde si sa tu vzal?
    </tei:p>
    <tei:p>
     — Ba radšej mi ty povedz, kde sa túlaš, — odvetil rezko Stracinský a zložil z lona
          Darinku. — Už čakám dlho za tebou a nedajbože ťa vyčkať.
    </tei:p>
    <tei:p>
     — Ešte ste sa dobre ani nevideli, a už si robíte výčitky, — zažartovala učiteľka. —
          Dobre, že si už prišiel, teraz vám budem môcť aj niečo pripraviť na večeru.
    </tei:p>
    <tei:p>
     — Neráčte sa ustávať, musím sa ponáhľať.
    </tei:p>
    <tei:p>
     — Z toho nebude nič, nepôjdeš dnes ani na krok.
    </tei:p>
    <tei:p>
     — Ale…
    </tei:p>
    <tei:p>
     — Už je to tak, — doložil učiteľ rázne, — teším sa, že ťa vidím, a máme si toho všakovak
          mnoho čo porozprávať. Len sa ty, ženička, pousiluj a niečo nám prihotov.
    </tei:p>
    <tei:p>
     — Keď musím, čo mám robiť, už ti len kvôli urobím, ale včasráno musím ísť, mám súdne
          pojednávanie.
    </tei:p>
    <tei:p>
     — To už, ako sa ti páči, ale dnes večer sa zabavíme, beztak ťa málokedy vídam. Prišiel
          si niekoho oblažiť? — spýtal sa ironicky.
    </tei:p>
    <tei:p>
     — Také niečo, ale nie tu, lež v Záskalí, tam sme Jožka Dreissiga trocha poobracali. Ale
          nechajme advokátske záležitosti bokom, beztak mám hlavu nimi preplnenú. Žiada sa mi niekedy
          aj o niečom inom pozhovárať… Ako sa ti vodí?
    </tei:p>
    <tei:p>
     — Sme zdraví, — pokrčil plecami, — len jedno ma trápi. Neistota do budúcnosti. Ani
          pochop nemáš, ako ma to sužuje. Nikdy nevieš, kedy ťa pozbavia chleba. Ach tá škola! —
          vzdychol si, — to je úmorná robota. Predtým bola mi radosťou. Ale odkedy povstal nový zákon
          o vyučovaní maďarčiny, neviem si rady. Ľud ma hreší, myslí, že to nemusím, deti nechcú
          maďarské knihy nosiť a rodičia im ich nechcú kupovať. Čas je na všetko prikrátky, nemožno
          ho podeliť, chcel by som predsa aj po slovensky učiť. Škôldozorcovi je všetko málo, všetko
          je zlé, s ničím nie je spokojný. Povláči ťa po novinách, ako najväčšieho zlosyna ťa
          biľaguje a ty musíš mlčky trpieť v povedomí, že sa o nikoho nemôžeš opierať. Hoci ma ľud
          platí, predsa nemá právo nad školou. Cirkevná vrchnosť? Vidíš, čo sa deje, tá ešte zostrí
          výrok. Či vieš, Samko, čo sú teraz slovenskí učitelia? Vydedenci, áno, vydedenci, s ktorými
          môže každý podľa ľubovôle nakladať beztoho, aby zato pred zákonom zodpovedal. A čo je
          najhroznejšie, že teraz musíme proti svojmu svedomiu a presvedčeniu robiť. Cítim, ako každý
          deň mrhám čas bez osohu a ubíjam duševný vývin detí. Čo to len bude? Kde to dovedieme!
    </tei:p>
    <tei:p>
     — Nebojže sa, to nepotrvá zadlho a konečne keby aj na to prišlo, že by ťa pozbavili
          učiteľstva, nedáme ti zahynúť, postaráme sa o teba.
    </tei:p>
    <tei:p>
     Učiteľ sa bôľne usmial.
    </tei:p>
    <tei:p>
     — Či si čítal krásnu rozprávku od Lazareviča?
          Všetko to národ odplatí? Viem, že v prvom okamihu by národ niečo za nás urobil
          a pomohol by našim, chleba pozbaveným rodinám, ale život je dlhý a zápal len okamžitý. Už
          je to v ľudskej povahe, že radi zabúdame… A predsa, — doložil dôrazne, — nie almužnu, ale
          poctivú prácu a plácu by sme si žiadali. Viem, že by sme boli osožní národu aj naďalej.
    </tei:p>
    <tei:p>
     — Paľko, Paľko! Ty zostaneš aj naďalej starým pesimistom. Netreba tmavšie pozerať na
          svet, ako čo je. Ani kašu takú horúcu nejedia, ako čo ju uvarili, tak to bude aj s
          apponyiovským zákonom.
          Posudzuješ temnejšie aj stav národa. Predsa len uznáš, že sme urobili značný
          pokrok napred.
    </tei:p>
    <tei:p>
     — Uznám, ale čo sa nás učiteľov a školstva týka, je pravda, že nikdy sme neboli takí
          milí, ako sme mali byť. Boli sme vždy pastorčatá. Pred uvedením školského zákona do života
          sme očakávali, že sa stane div, že si národ, cirkvi zachránia stánky osvety, a tu čo? Veď
          vieš, málo sa za ne urobilo. Nediv sa, že sa stávame pesimistami. Žiť treba, starať sa o
          budúcnosť. Pozri, ja sa už starám o to, — a podal mu do ruky knižku.
    </tei:p>
    <tei:p>
     — Čo je to? — spytuje sa Stracinský.
    </tei:p>
    <tei:p>
     — Pozri.
    </tei:p>
    <tei:p>
     — Anglická gramatika. Čo s ňou chceš? Len nechceš na staré kolená čítať Shakespeara v
          origináli?
    </tei:p>
    <tei:p>
     — To nie, ale ak budem nútený ísť do Ameriky, aby som tam vyhľadal aj pre svoju rodinu
          chleba, tak mi je potrebná angličtina, aby som sa tam hneď ako-tak mohol dorozumieť.
    </tei:p>
    <tei:p>
     — No, už si ty čudný, — zvolal Stracinský podráždene. — Kto to videl? Nestrojíš sa ísť
          hádam do uhoľnej bane alebo do fabriky?
    </tei:p>
    <tei:p>
     — To neviem, ale som presvedčený, že človek od pera a k tomu ako predavač kníh by mal
          tam budúcnosť a dalo by sa aj ináč účinkovať, keby tak chodil z kolónie do kolónie. Verím,
          že by som sa vyživil, ba mohol by som poslať aj svojím milým.
    </tei:p>
    <tei:p>
     — To sú chorobné plány. Čo sa máš báť, veď konečne vyžiješ aj z literárnych prác.
    </tei:p>
    <tei:p>
     — Ha, ha, ha! — zasmial sa. — Už si mi len poradil.
    </tei:p>
    <tei:p>
     — Prečo?
    </tei:p>
    <tei:p>
     — Divím sa nad tvojou naivitou. Málo z nás sa z pera vyživili; aj tých málo len popri
          novinárstve, alebo keď im čas dovolil venúvali sa literatúre. A to je škoda. Veľká škoda!
          Naša literatúra by mohla byť oveľa objemnejšia, bohatšia, keby neboli neblahé egoistické a
          hmotárske pomery. Ani len Kukučína sme si nevedeli v našom kruhu udržať. Aj ten sa potĺka
          po šírom svete.
    </tei:p>
    <tei:p>
     — Keď sme chudobný národ! A na všetko nestačí. Vieš, že sa chceme hmotne posilniť.
          Zakladáme peňažné ústavy, potom politický stav a politické pravoty hrúzu peňazí nám
          strovia.
    </tei:p>
    <tei:p>
     — Všetko viem, ale mi predsa nejde do hlavy, ako môže byť poltreťamiliónový národ taký
          nevšímavý oproti svojej spisbe. Darmo je, literatúru považujem za životnú tepnu. Literatúra
          ohromne pôsobila na národy, hlavne na ich inteligenciu. Priprávala dobu, tvorila idey.
          Beaumarchais, Rousseau, Voltaire mali ohromný vplyv na nový útvar nielen Francúzska, ale aj
          na celú Európu. Anglický satirik Swift vzbudil taký ruch, že celé Írsko povstalo, a keď ho
          vláda chcela zatvoriť, len povedal: „Stačí, aby som len prstom pohol a ani jediný z vás
          živý neopustí Írsko.“ Ale aj mal satiru britkú, keď napísal ten skromný návrh, aby zobrali
          stodvadsaťtisíc chudobných detí a z nich pripravili šľachte i boháčom hostinu, lebo keď už
          požrali rodičov, majú tiež úplný nárok, aby zjedli aj ich deti. Mal právo dať si napísať na
          pomník: „Iď, pútniku, a nasleduj, ak môžeš, rázneho obhajcu slobody.“ Či si môžeme
          predstaviť Nemecko bez jeho duševných velikánov Goetheho, Schillera a iných? Všetci poznáme
          vplyv ruskej literatúry a jej ohromný účinok na ruský národ, ale aj na nás a na celú
          Európu. A keď pozrieme na Kollára, jeho Slávy dcéra aké divy spôsobila v prebudení nášho
          národa, ba celého Slovanstva?
    </tei:p>
    <tei:p>
     Len si pomysli na naše mladé študentské letá, keď si rečnil Chalupkovo „Mor ho!“. Aká
          vôľa, odhodlanosť prúdila v tebe? Literatúra zasluhuje lásku a starostlivé pestovanie.
    </tei:p>
    <tei:p>
     Čo myslíš, ako by sme teraz potrebovali diela súčasnej doby, ktoré by verne znázornili
          náš stav, naše útrapy, krivdy i naše slabosti a hriechy, ale tiež aj toho ducha, ktorý z
          chabcov — odhodlaných, z nevedomých, zanedbaných — martýrov tvorí. Vieš, že je to slávna
          doba! — zvolal oduševnene. — Áno, už sme prešli umŕtvujúci spánok. Všetko ožíva, je dobré,
          veselé a k tomu hotové i do cirkusu pred šelmy. Hodno je žiť! A verím, že aj táto doba
          vytvorí svojich veľkých spisovateľov a že slovenský génius sa zase skloní a poľúbi svojich
          vyvolencov, ktorí zase vytvoria cenné diela, objímajúce celý národ a celým národom
          hýbajúce. Čakám, vyzerám ten nový záblesk. Ešte nie je tu, ale uvidíš, že mám pravdu.
          Nemožno, že by neprišiel, lebo všetko je pripravené. Látky dosť, ój, dosť! Len načrieť!
          Typov? A akých! Celá neprehľadná galéria!
    </tei:p>
    <tei:p>
     — Ty si zvláštny človek, raz zúfaš, v druhom okamihu sa zase rozplývaš v skvelom líčení
          obrazu budúcnosti.
    </tei:p>
    <tei:p>
     Učiteľ stál pred ním ešte rozochvený. Na slová Stracinského sa zasmušil:
    </tei:p>
    <tei:p>
     — Máš pravdu, keď ma posudzuješ ako do krajností upadajúceho človeka. Ale nezabúdaj, že
          som zodpovedný za tieto drobizgy a povinný som ich vychovať. To ti vysvetlí všetko. Viažu
          ma povinnosti k rodine. Keby to nie, čože by bolo! Neprichádza mi do umu zúfať si nad
          budúcnosťou nášho národa. Vydobyje si skôr-neskôr svoje práva a bude sa vyvíjať prirodzeným
          spôsobom, ale ja to už nedočkám.
    </tei:p>
    <tei:p>
     — Keby si vedel, ako ti nesvedčí to ustavičné citlivuškárstvo, tak by si takým činom
          nikdy nehovoril.
    </tei:p>
    <tei:p>
     — Pravdu máš, to sú konečne súkromné veci, do ktorých je iným nič. Sám na seba sa
          hnevám, že vykrámim svoje obavy i svoju biedu, hoci viem, že to nič nestojí, ba ešte ma
          vysmejú. Nechajme to tak. Nečuduj sa nám, dedinčanom, že sme už takí, ale si len pováž:
          živoríme v týchto hniezdach osihotení. Nemáš priateľa, ktorý by ti porozumel, s ktorým by
          si si zveril myšlienky, dojmy. A tak, kto sa naďabí, povedzme ako ty teraz, otvoríme hať, a
          potom sa rinú von nakopené dojmy ako lavína, a my ani nebadáme, či sa to páči alebo nie,
          len gniavime svoju obeť. Ha-ha-ha! — zasmial sa a podal Stracinskému ruku.
    </tei:p>
    <tei:p>
     — Tak, teraz sa mi páčia, — odvetil Stracinský a stisol mu priateľsky pravicu.
    </tei:p>
    <tei:p>
     Medzitým učiteľka bola už hotová s večerou. Prišla dnu. Tvár mala vyhriatu od ohňa v
          sporáku. Bola oblečená v jednoduchých, domácich šatách. Mala opásanú bielu zásterku s
          výšivkou a čipôčkami a k tomu upravený účes. Všetko to dovedna dodalo jej pôvabnosti. Pri
          prikrývaní pohybovala sa svižne a zručne. Všetko jej išlo hladko, bez hrmotu a k tomu
          sviežo, bez zrejmej únavy.
    </tei:p>
    <tei:p>
     — Len som vám starosť a prácu rozmnožil, — prihovoril sa Stracinský učiteľke.
    </tei:p>
    <tei:p>
     — Akú? Hádam trochu tej večere. Dajtimibože! To nech vás nemýli. Teším sa, že ste
          prišli, aspoň sa môj muž vyrazí a tiež sa teším večeru, budeme sa môcť pozhovárať.
    </tei:p>
    <tei:p>
     S prikrývaním bola už hotová. Zvrtla sa a už niesla z kuchyne jedlo na stôl.
    </tei:p>
    <tei:p>
     Po kratučkej chvíli sedeli už za stolom. Jednoduchá, ale chutná večera rozveselila
          všetkých.
    </tei:p>
    <tei:p>
     — Mama, — šepce malá Darinka a túli sa k nej, — prosím aj ja. — Tanierik si pritom
          potíska napred a túžobne pozerá na lekvárové palacinky.
    </tei:p>
    <tei:p>
     — Počkajže, — tíši ju matka, — kým si báči vezme.
    </tei:p>
    <tei:p>
     — Poď sem, Darinka, — zavolá ju Stracinský. — Ja ti dám. — Vzal jej z ruky tanier a
          položil naň jednu palacinku. — Bude ti dosť? — spytuje sa usmievavo.
    </tei:p>
    <tei:p>
     Malá pozrela na matku a otca. Otec prísne hľadel na ňu.
    </tei:p>
    <tei:p>
     — Ďakujem, dosť mi je, — povedala tíško a chcela ísť na miesto.
    </tei:p>
    <tei:p>
     — Dajže pokoj, — riekol učiteľovi, keď videl jeho káravý pohľad a položil dieťaťu ešte
          jednu na tanier.
    </tei:p>
    <tei:p>
     — Deti treba učiť poriadku, a to od malička.
    </tei:p>
    <tei:p>
     — Viem, ale prečo by som jej neurobil radosť a zo skúsenosti viem, že taký mladý žalúdok
          stroví… A ty, Miluška, neprosíš? — spytuje sa staršej.
    </tei:p>
    <tei:p>
     — Ďakujem, ja počkám, — povedala a pozrela na Darinku zvysoka. Ale Darinka si z toho
          málo robila, dala sa s chuťou do jedenia a nedbala na to, či sa jej kraj ústočiek olekvári
          a či nie.
    </tei:p>
    <tei:p>
     Po večeri, keď pouspávala deti, prišla do mužovej izby, kde muž s advokátom pri poháriku
          a fajčení viedli živý rozhovor. Sadla na pohovku, a aby nezaháľala, plietla pančuchu.
          Ihlice sa jej až tak mihali v prstoch.
    </tei:p>
    <tei:p>
     — A u Rovesných ako sa majú? — spytuje sa Stracinský.
    </tei:p>
    <tei:p>
     — Tam sa už všetko zmenilo, — odvetí učiteľka, — ani by ste ich nepoznali.
    </tei:p>
    <tei:p>
     — A prečo?
    </tei:p>
    <tei:p>
     — Vy ešte neviete, že sa Vlado žení a Elenka vydáva?
    </tei:p>
    <tei:p>
     — Ale, čo nepoviete! Vlado je ešte nie skončený, chcel som ho práve vziať do kancelárie
          za pomocníka.
    </tei:p>
    <tei:p>
     — Už z toho nič nebude. Ako som počula, vymenovaný je za pomocného škôldozorcu. A
          povážte, už nie je Vlado, ale Aladár.
    </tei:p>
    <tei:p>
     — No, to je paráda, — spraskol rukami. — Či ten človek bláznivé huby pojedol? Čo sa mu
          len stalo? Majetný je, mohol zvŕšiť a stať sa advokátom a tu v okolí mohol si otvoriť
          kanceláriu. Rozum sa mi zastavuje nad takým nezmyslom!
    </tei:p>
    <tei:p>
     — A predsa je celkom jednoduchá vec, vieš: „Cherchez la femme“.
    </tei:p>
    <tei:p>
     — Á, to je niečo pikantné, to som si mohol hneď pomyslieť.
    </tei:p>
    <tei:p>
     — V lete prišiel domov s Viktorom Klenovským, — vysvetľoval učiteľ. — Klenovský sa
          zaľúbil do Eleny…
    </tei:p>
    <tei:p>
     — Vlastne do jej vena, — skočil zlostne do reči advokát.
    </tei:p>
    <tei:p>
     — Možno, potom Vlado šiel s ním do Rozumova a tam sa zaľúbil do Ilony Kopánych.
    </tei:p>
    <tei:p>
     — Teraz mi je už jasné. Aj ja som počul niečo, že jej dvorí, ale žeby bolo medzi nimi
          natoľko prišlo, to som nemyslel.
    </tei:p>
    <tei:p>
     — On je vznetlivej, slabej povahy, — vysvetľoval Poničan. — Zaľúbil sa, chytili ho na
          udicu. Ilona má už zvrchovaný čas, aby sa vydala, a tak vidiac v ňom partiu, našli mu
          miesto, mysliac si, že veď časom postúpi. A Viktor? To vieš, že sú Klenovskovci po uši
          zadĺžení, nuž vhod im príde zhabať Rovesných mozole.
    </tei:p>
    <tei:p>
     — To je predsa hrozné, zase nám jedna majetná rodina zanikne. Je to snáď už naša
          kliatba, — vzdychol si Stracinský.
    </tei:p>
    <tei:p>
     — Nie tak kliatba, ako naša slabosť a štréberstvo. Keď sa už vyškriabeme na zelenú
          ratolesť, potom už nevieme, čo máme robiť od pýchy. Iní sú nám len po kolená, v luxuse máme
          záľubu a za najväčšie vyznamenanie vidíme, keď sa môžeme otierať o vyšších pánov a zemanov.
    </tei:p>
    <tei:p>
     — No, odpusť, sú aj výnimky.
    </tei:p>
    <tei:p>
     — Pravdaže sú, ako by neboli, ale predsa, keď si pomyslím, koľko našich ľudí sme takýmto
          činom stratili, koľko slovenského majetku prepadlo, tak ma to zabolí.
    </tei:p>
    <tei:p>
     — A starý Rovesný čože na to? Predsa on je náš.
    </tei:p>
    <tei:p>
     — Nepáčilo sa mu. Narobil krik a plesk, chcel totiž, aby sa Elenka vydala za Janka
          Čvíkotu a o Vladovej ženbe nechcel ani počuť, ale potom sa pridal. Rovesný je dobrák a
          poctivec, ale je slaboch. Žena a deti robia s ním, Čo chcú. Všetkému je ona príčina, je
          nadutá a štréberka.
    </tei:p>
    <tei:p>
     — Len aby neobanovala!
    </tei:p>
    <tei:p>
     — Čože je z toho, keď už bude pozde.
    </tei:p>
    <tei:p>
     — Ani by ste nepomysleli, — hovorí učiteľka, — ako sa to tam všetko zmenilo. Predtým
          všetko išlo po slovensky a teraz tam takmer slovíčka nepočuješ, len keď starý niečo
          prehovorí. Mladí s materou len po maďarsky. Slovenské knihy a časopisy už vyobcovali z
          domu.
    </tei:p>
    <tei:p>
     — A či Rovesný môže hľadieť na to? A či tak ľahko odvykol od novín, ktoré mu už vyše
          dvadsať rokov chodili?
    </tei:p>
    <tei:p>
     — Nuž, taký babrák. Nahovorili mu, že ako to bude, keď prídu k ním páni a keď uvidia
          uňho také nevlastenecké panslávske noviny. Vlado ho ale poprosil, aby ho nekompromitoval.
          Za ten čas mu húdli pod nosom, kým im neurobil po vôli a poslal noviny naspäť.
    </tei:p>
    <tei:p>
     — Ach, poltrón jeden! Bol by som im ja dal noviny, palicou po nich! — zvolal Samko
          nahnevaný.
    </tei:p>
    <tei:p>
     — Predtým rád som zašiel k nim, ale teraz všetko prešlo. Škoda toho domu, večná škoda!
    </tei:p>
    <tei:p>
     — Už sme im primálo, — doložila učiteľka. — Každý týždeň zahrmí koč, ba aj dva razy.
          Klenovský veľmi často prichodí, obracia sa okolo verenice. Vlado zase odkedy je pri
          škôldozorcovi, málokedy sa ukáže doma, vždy sedí pri Ilone, je vraj úplne do nej zbláznený.
    </tei:p>
    <tei:p>
     — Kedy bude svadba? — spytuje sa Stracinský, zapaľujúc si novú cigaretu.
    </tei:p>
    <tei:p>
     — Neviem, ale sa mi zdá, že nebudú zadlho čakať, lebo na výbave plnou parou pracujú a
          Klenovský už zunoval čakať a Vlado tiež veľmi súri.
    </tei:p>
    <tei:p>
     Nastala tichosť. Advokát hltal dym od rozdráždenosti. Učiteľ hľadel pred seba a
          rozčúlene klopal prstami na stole.
    </tei:p>
    <tei:p>
     Učiteľka pozrela na muža. Vzdychla si, prišla k nemu. Pohladkala ho, akoby mu chcela
          rozohnať chmáry z tvári.
    </tei:p>
    <tei:p>
     — Čo sa máme ustavične trápiť pre iných, — hovorila nežne. — Už je to tak v živote. Keby
          sme mohli spomôcť, ale takto? Zhrýzaš sa, zjedáš sa, všetko ťa páli a predsa nemôžeš všade
          dostačiť. Máš dosť starosti o svoju rodinu. Nám ži, svetu beztak ani pomôcť, ani vyhovieť
          nemôžeš.
    </tei:p>
    <tei:p>
     — Máš pravdu, — odvetil, —- ale nemôžem za to, že sa ma takéto prípady bôľne dotknú.
    </tei:p>
   </tei:div>
   <tei:div type="chapter">
    <tei:head>
     IX.
    </tei:head>
    <tei:p>
     Janko Čvíkota sa u Streleckých veľmi zmenil. Čulý obchodný život, stále denné
          zamestnanie a stýkame sa s rozličnými vrstvami spoločnosti blahodarne účinkovali naňho.
          Hodne sa vyvinul. Stal sa smelším, rázovitejším, v spoločnosti samostatnejším a hladším.
          Slobodný čas venoval samovzdelávaniu. Chcel sa zdokonaliť vo vedení kníh a korešpondencie,
          a preto chodieval dva razy týždenne k učiteľovi obchodnej školy, ktorý mu dával hodiny z
          týchto predmetov. Takto zamestnaný nemal mnoho času rozmýšľať o svojej nešťastnej láske.
    </tei:p>
    <tei:p>
     — Pán Čvíkota, — vbehol zadychčaný učeň.
    </tei:p>
    <tei:p>
     — Čo sa stalo? — spytuje sa Janko a viaže si mašličku, obrátený do zrkadla. Bola nedeľa,
          chcel ísť na prechádzku.
    </tei:p>
    <tei:p>
     — Pán ma posiela, aby sa vám páčilo dnes k nim na obed.
    </tei:p>
    <tei:p>
     — Ďakujem, — odvetí veselo, — a kto tam ešte bude?
    </tei:p>
    <tei:p>
     — Nikto, len vy a pán Stružný.
    </tei:p>
    <tei:p>
     — Dobre, môžeš odísť, povedz, že ďakujem a prídem. — Pozvanie na obed ho neprekvapilo,
          lebo u Streleckých ešte nevyhynul takmer rodinný pomer medzi personálom a chlebodarcom.
          Pestoval to hlavne starý Strelecký. Pretože personál bol početný, nezúčastnili sa všetci
          takého rodinného obeda, ale z času na čas boli povolávaní v menších oddieloch.
    </tei:p>
    <tei:p>
     Pozrel na hodinky. Štvrť na dvanásť, nemám čas už na prechádzku. Sadol si, vzal knihu a
          začal čítať. Len čo prevrátil stranu, prišiel Miloš Stružný.
    </tei:p>
    <tei:p>
     — A ty si doma?
    </tei:p>
    <tei:p>
     — Ako vidíš, — odvetí. Zložil knihu na koleno a pozrel na priateľa.
    </tei:p>
    <tei:p>
     — Kde si bol?
    </tei:p>
    <tei:p>
     — Trochu sa prevetrať.
    </tei:p>
    <tei:p>
     — Prečo si neprišiel za nami?
    </tei:p>
    <tei:p>
     — Aj som chcel, ale potom som písal list, a kým som sa obriadil… Vieš, že nás volajú na
          obed?
    </tei:p>
    <tei:p>
     — Viem, — odvetí Miloš, — učeň mi pred chvíľou povedal. Hádaj, s kým som sa teraz
          stretol na ulici?
    </tei:p>
    <tei:p>
     — S kým?
    </tei:p>
    <tei:p>
     — No, len hádaj!
    </tei:p>
    <tei:p>
     Skúmavo pozrel na Miloša i videl, že sa roztápa od šťastia. Hneď uhádol, čo to značí.
    </tei:p>
    <tei:p>
     — Hádam len nie s Ruženkou Kôstkovou?
    </tei:p>
    <tei:p>
     — Uhádol si, — odvetil. — Vieš, išla práve z kostola.
    </tei:p>
    <tei:p>
     — A ty si sa, pravda, náhodou s ňou stretol, — podotkol Janko žartovne. — Ale už poďme,
          je čas, aby sme sa dostavili na obed.
    </tei:p>
    <tei:p>
     Ešte raz skúmavo pozreli do zrkadla a šli.
    </tei:p>
    <tei:p>
     Starý Strelecký sedel samotný na pohovke, keď naši prišli. Izba bola vidná, priestranná,
          jednoducho, ale vkusne zariadená. Na stenách viseli rodinné podobizne.
    </tei:p>
    <tei:p>
     — Vitajte, šuhajci! — zvolal na nich prívetivo. — Pekne od vás, že ste prišli. Posadajte
          si, kým nás nezavolajú na obed. Môj syn ešte neprišiel domov, ale už nebude zadlho meškať.
          Tak, ako sa vám vodí?
    </tei:p>
    <tei:p>
     — Ďakujeme, dobre, — odvetili takmer odrazu.
    </tei:p>
    <tei:p>
     — No, to je dobre, to je dobre, — opakoval starý pán, viac ticho, akoby hovoril len pre
          seba. — Mladým sa má vždy dariť. Čože, malé nepríjemnosti, ťažkosti, to všetko ľahko
          prenesiete i zabudnete. Ale my starí sme viazaní chorobou i starobou, nás už všetko tlačí.
    </tei:p>
    <tei:p>
     — Nie je ešte najhoršie, — začal Janko.
    </tei:p>
    <tei:p>
     — Dajte pokoj, už je to tak. My starí už len z kroka na krok, kým je vôľa božia. Čože mi
          bolo, keď som bol taký, ako ste vy. A ja som veru oveľa viac pretrpel ako vy teraz. Čože je
          vám?! Teraz všetko príde po železnici, agenti so vzorkou prídu do sklepu, kupec takmer krok
          nemusí urobiť, všetko mu príde hotové. Ale vtedy! Keď som bol mládencom — tak nás volali —
          museli sme ísť na vozoch do Viedne, alebo do Pešti na tovar. Vtedy ešte neboli také
          rozvetvené železnice ako teraz. Aj dva týždne minuli, kým sme sa vrátili. A aká starosť a
          ustávanie bolo pri tom. Čo sme sa namrzli a namokli. Veru sme sa niekedy aj zlých ľudí
          obávali, najmä keď sme po horách cestovali. A predsa nám to bolo vtedy dobre, ľahko sme to
          preniesli, lebo sme boli mladí, a o lepšom sme nevedeli. Môj pán sa zveril na mňa vo
          všetkom, mal dôveru vo mne. Ale som mu bol aj verný, ani babku som mu nikdy nespreneveril,
          ale som sa usiloval zachrániť mu majetok. Nuž tak, — a pozrel na nich, či mu porozumeli.
    </tei:p>
    <tei:p>
     — Keď som začal, mal som tisíc zlatých v šajnách, čo som si bol zgazdoval. Vtedy peniaze
          mali viac ceny. Otvoril som si skliepok. Darilo sa mi. Pri sporivosti zmáhal som sa. Začal
          i to, i druhé, išlo to s pomocou božou, lebo viete, ja som sa boha nikdy nespustil, nie tak
          ako teraz. V terajšom čase začína to z módy vychodiť, a to nie je dobre, ani k dobrému
          nepovedie… Ale my sme vtedy taký parádny život ani neviedli. Teraz každý chce byť hneď
          veľkým pánom. Ako môže prísť k niečomu, keď viac stroví, ako čo zarobí. Či som ja vedel,
          keď som bol taký ako vy, o krčme, kaviarni a kartách? Najviacej, ak sme sa na duráka
          zahrali. Ale som aj zgazdoval.
    </tei:p>
    <tei:p>
     Vtom prišiel mladý Strelecký.
    </tei:p>
    <tei:p>
     — Kde si bol? — spýtal sa starý po privítaní.
    </tei:p>
    <tei:p>
     — Mal som trochu práce v komptoári.
    </tei:p>
    <tei:p>
     — Aspoň v nedeľu by si si mal oddýchnuť.
    </tei:p>
    <tei:p>
     — Pravdu máte, otecko, veď to len dneska. Mal som súrnu neodkladnú prácu.
    </tei:p>
    <tei:p>
     Dvere sa otvorili a v nich sa zjavila Boženka. Bola oblečená v jasnošedých šatách. S
          úsmevom sa uklonila pánom a oznámila, že je polievka už na stole.
    </tei:p>
    <tei:p>
     Šli za ňou do jedálne.
    </tei:p>
    <tei:p>
     Jedáleň bola priestranná izba. Čo prekvapilo človeka, to bol jej národný ráz. Náradie,
          záclony, vôbec všetko bolo zhotovené podľa národného vzoru. Na stene viseli krásne olejové
          i pastelové obrazy v pekných, vyrezávaných rámoch. Na jednom bol namaľovaný bača, ako sa
          opiera o valašku. Pred ním sedí strážny Dunčo a pri ňom sa pasú ovečky, v úzadí dvíhajú sa
          skalnaté bralá a štíty. Na druhom zase mladá sedliačka nesie batoh trávy. Krajina je
          zaliata slnečným lúčom. Všetko hrá v živých farbách. Človek až cíti teplo letného dňa z
          toho obrazu.
    </tei:p>
    <tei:p>
     Mladá domáca pani, oblečená vo voľnom fialovom úbore, naberala polievku do tanierov, keď
          páni vstúpili dnu.
    </tei:p>
    <tei:p>
     — Ráčte sa usadiť, — vyzvala ich a ľahkým posunkom ukázala na miesta.
    </tei:p>
    <tei:p>
     Posadali si. Spočiatku, okrem pár poznámok, nastala tichosť, len kedy-tedy bolo počuť
          hrkot lyžíc. Pozdejšie sa vyvinul rozhovor.
    </tei:p>
    <tei:p>
     Janko sedel pri Boženke. Miloš pri mladom Streleckom.
    </tei:p>
    <tei:p>
     — Chvalabohu, úrokomer klesá, — hovorí mladý Strelecký, a obrátil sa k otcovi. — V
          Anglicku i v Nemecku padol o poldruha percenta. Zaiste bude nasledovať ich príklad aj
          Rakúsko-uhorská banka.
    </tei:p>
    <tei:p>
     — Už je veru načase, mnoho ľudí utrpelo, škodu. Je to predsa neslýchané, takú drahotu
          narobiť! — odpovedal starý pán. — Teraz pre chudobu a obchod, ktorý nemá solídne základy,
          nastala krušná doba.
    </tei:p>
    <tei:p>
     — Myslím, ľad je už prelomený, pôjde zase svojím riadnym tokom. Už prešla hlavná kríza.
    </tei:p>
    <tei:p>
     Janko sa nemiešal do rozhovoru. Venoval pozornosť svojej susedke. Medzi rozhovorom často
          utkvel mu zrak na jej krásnych, bielych rukách a plných, okrúhlych ramenách. Ako zručne a
          elegantne sa pohybujú pri krájaní jedla a pri podnose k ústam. Spozoroval tiež, že spod
          bujných žltých vlasov vykuká malé, ružové uško a na ňom visí tenká záušnica s briliantovým
          očkom, ktoré pri každom pohybe sa zatrblieta a hádže dúhofarebné lúče. I pleť tvári akú má
          jemnú, trochu pribledú, zaiste preto, lebo mnoho sedí pri stolíku.
    </tei:p>
    <tei:p>
     — Škoda ľadu, — zvolala Boženka, — práve teraz musel nastúpiť odmäk.
    </tei:p>
    <tei:p>
     — Už sa nebudeme mať kde schádzať, — pokračoval Miloš, — a predsa bolo tam príjemne i
          zdravo.
    </tei:p>
    <tei:p>
     — Uverím, — poznamenala s úsmevom pani Strelecká, — najmä keď ta aj Ruženka prišla.
    </tei:p>
    <tei:p>
     Milošovi udrela krv do tvári. „Ako sa len dozvedeli?“ pomyslel si.
    </tei:p>
    <tei:p>
     — Prečo práve ona? — spytuje sa a stavia sa ľahostajným.
    </tei:p>
    <tei:p>
     — No, len no, — pohrozila mu mladá pani, — obávam sa, že nás skoro opustíte a
          osamostatníte sa, a potom?
    </tei:p>
    <tei:p>
     — Čo sa osamostatnenia týka, bolo by načase, veď som len u vás bol päť rokov, ale to je
          ešte ďaleké… — doložil a vzdychol si.
    </tei:p>
    <tei:p>
     — Nebolo by od veci, — zamiešal sa Strelecký, — slečna Ruženka je hodné dievča a myslím,
          že by aj doniesla niečo, nuž a my? My vám tiež poslúžime aj radou, aj pomocou, ako
          začiatočníkovi. Ešte sa aj na to dám, že budem pytačom. Pristanete?
    </tei:p>
    <tei:p>
     Miloš vďačne pozrel na principála. Oči mu žiarili od radosti. Toľko neočakával.
    </tei:p>
    <tei:p>
     — Ďakujem, — vyslovil skoro pošepky.
    </tei:p>
    <tei:p>
     — Čítali ste už básne Horského? — spýtala sa Boženka Janka.
    </tei:p>
    <tei:p>
     — Čítal som ich, ale len tak, naponáhle.
    </tei:p>
    <tei:p>
     — Ako sa vám páčia?
    </tei:p>
    <tei:p>
     — Nie som dosť zbehlý, aby som ich posúdil.
    </tei:p>
    <tei:p>
     — Ale máte predsa o nich istú mienku, povedzme: aký dojem urobili na vás?
    </tei:p>
    <tei:p>
     — Nezdá sa mi pri Horskom to, že je hmlistý, nie dosť jasný, zrozumiteľný. Zdá sa mi, že
          kvôli forme obetuje jasnosť slohu.
    </tei:p>
    <tei:p>
     Keď dokončil, zarazil sa nad tým, čo vyslovil. Nie obsah, ale jeho spôsob prekvapil. Tak
          plynne a presvedčivo to podal.
    </tei:p>
    <tei:p>
     Obzrel sa po spoločnosti trochu zmätený a tu videl, že obrátil na seba pozornosť.
          Zmiatli ho najmä veľké sivé Boženkine oči.
    </tei:p>
    <tei:p>
     Starý pán pozrel naňho, zahmkal, zašomral si niečo pod nos a mlčal ďalej.
    </tei:p>
    <tei:p>
     — Ináč, to je moja osobná mienka, — doložil, akoby sa chcel ospravedlňovať.
    </tei:p>
    <tei:p>
     — Máte pravdu, — poznamenal mladý Strelecký, — a ja by ešte dodal, že večné tlmočenie
          osobných tiesní, pesimizmu a bohvie ešte čoho nepôsobia dobre na čitateľa, preje sa mu.
          Všetko má svoje hranice. Viac ideí, deja, širší rozhľad by bol potrebný.
    </tei:p>
    <tei:p>
     Medzi hovorom doniesla obsluha pečienku. Keď prišiel rad na Janka, aby si vzal,
          prihovorila sa k nemu Boženka.
    </tei:p>
    <tei:p>
     — Vidím, že ste sa zaoberali našou literatúrou.
    </tei:p>
    <tei:p>
     — Áno, hodne som toho prečítal. V prvom rade som za to povďačný svojmu učiteľovi,
          Poničanovi.
    </tei:p>
    <tei:p>
     — Poničan? — spytuje sa ďalej. — Či to je ten, ktorý píše?
    </tei:p>
    <tei:p>
     — Áno.
    </tei:p>
    <tei:p>
     — Ako ste sa s ním zoznámili? Rada by som ho poznala.
    </tei:p>
    <tei:p>
     — Bol predsa mojím učiteľom i priateľom. Priúčal, ba nútil ma, aby som sa vzdelával,
          čítal. Hovorieval: „Potrebujeme vzdelaných obchodníkov, ktorí majú nielen pre svoje
          povolanie zmysel, ale aj pre iné veci, týkajúce sa celého národa.“
    </tei:p>
    <tei:p>
     Hovoril ticho, beznáročne, akoby opakoval učiteľove slová.
    </tei:p>
    <tei:p>
     — Rada čítam, a literatúra ma veľmi zaujíma i rozhovor o nej. Dobre mi padne večierkom,
          v slobodnej chvíli, keď som sa zbavila účtov, číslic, pokochať sa v čítaní dobrých kníh,
          kde sa toľko citu, krásneho slohu, poézie i životnej múdrosti nachodí. Cítim sa vtedy
          okriata, znovuzrodená… Teším sa, že vás knihy tiež zaujímajú, budeme mať spoločnú látku k
          rozhovoru.
    </tei:p>
    <tei:p>
     — Budú to pre mňa veľmi príjemné chvíle, keď sa mi naskytne príležitosť zhovárať o
          týchto veciach, — mienil to opravdivo, ale hlas mu zlyhal i hneval sa, že povedal to tak
          nemotorne, ba tupo.
    </tei:p>
    <tei:p>
     Po obede sa dámy vzdialili. Páni zostali ešte pospolu, aby sa pri čiernej káve a
          cigaretke zabavili. Mladý Strelecký letkom obzrel si noviny.
    </tei:p>
    <tei:p>
     — Čo je nové? — spytuje sa starý pán, keď videl, že syn odkladá noviny.
    </tei:p>
    <tei:p>
     — Nič dobré, — odvetil znechutene. — Pováž si, už aj Oriešku odsúdili za článok, a to na
          tri mesiace.
    </tei:p>
    <tei:p>
     — Čo nepovieš!? — vzdychol si starý. — Čo to len bude?!
    </tei:p>
    <tei:p>
     Mladý zaťal zuby.
    </tei:p>
    <tei:p>
     — Pekne, ďaleko sme to už doviedli.
    </tei:p>
    <tei:p>
     — Syn môj! Pravda a sloboda sa vždy v prenasledovaní, v mukách, áno, aj v krvi rodili,
          len trpezlivosť a vytrvanlivosť. Stojím už nad hrobom, ťažko sa lepšieho dožijem, ale pevne
          verím, že vy prežijete utrpenie a uzriete lepšie časy.
    </tei:p>
    <tei:p>
     Vstal, pokýval prítomným zbohom a drobným krokom vzdialil sa z jedálne, aby si zdriemol.
          O krátku chvíľu vzdialili sa aj pomocníci.
    </tei:p>
    <tei:p>
     — Mladý pán, mladý pán! Postojteže málo, — volala domáca za nimi, keď sa poberali cez
          dvor do svojej izby.
    </tei:p>
    <tei:p>
     Obidvaja sa obrátili.
    </tei:p>
    <tei:p>
     — Mňa voláte? — spytuje sa Miloš.
    </tei:p>
    <tei:p>
     — Nie, pána Čvíkotu. Predobedom bol tu poštár, neboli ste doma, tak u mňa nechal pre vás
          list, aby som vám ho doručila, — a podávala mu ho.
    </tei:p>
    <tei:p>
     Vzal ho, pozrel na adresu.
    </tei:p>
    <tei:p>
     — Od matky je, — zvolal a ponáhľal sa do izby. Len čo vkročil dnu, už ho otvoril,
          pristúpil k oknu a začal ho čítať.
    </tei:p>
    <tei:p>
    </tei:p>
    <tei:p>
     <tei:emph>
      Syn môj drahý!
     </tei:emph>
    </tei:p>
    <tei:p>
     <tei:emph>
      Trochu som sa opozdila s písaním, ale vieš, ako to ide u mňa, nestihla som. Už
              som sa asi týždeň priberala, ale mala som toľko roboty, hlavne so šitím, že som často
              nevedela, kde mi hlava stojí. Musela som často aj do pozdnej noci sliepňať, aby som
              mohla načas zavŕšiť naručenú robotu. Teraz sa už, chvalabohu, čo z väčšieho premlelo, a
              tak sadám k stolu, aby som Ti napísala, ako sa mi vodí.
     </tei:emph>
    </tei:p>
    <tei:p>
     <tei:emph>
      Nuž, syn môj drahý, ešte by som sa ťa mala, keby som len Teba mohla častejšie
              vidieť, ale takto mi je clivo, že sme oddelení jeden od druhého. Podobizeň, čo si mi
              poslal, zavesila som si nad posteľ a večer, keď líham a prežehnávam sa, vždy pozriem na
              Teba a prosím Hospodina, aby Ťa chránil a opatroval. Ráno tiež, keď sa zobudím, padne mi
              oko na Tvoj obrázok a tak som aspoň v duchu s Tebou. Podľa podobizne súdiac, vidím, že
              dobre vyzeráš, aj si trochu zmohutnel. Čo ma potešilo v Tvojom liste, je to, že si
              spokojný a že Ti je dobre. Chvalapánubohu! Pozdrav svojich dobrých pánov aj odo mňa a
              povedz im, že im ďakujem, že sú takí dobrí oproti Tebe.
     </tei:emph>
    </tei:p>
    <tei:p>
     <tei:emph>
      Janko môj milý! Musím ti pravdu napísať, a to trpkú. Radšej Ti ju napíšem, ako čo
              by si ju mal od cudzieho počuť. Prosím Ťa, nech Ťa to nezroní, ale sa uspokoj, všakovak
              Ťa neboli hodní, a uvidíš, že za pýchou nasleduje pád. Ktovie, či Ti to nebude aj na
              osoh, veď dievčat jesto dosť na svete a to aj krajších, a potom pán boh ešte všetky dary
              nerozdal, a tak aj Tebe môže ešte šťastie zasvietiť.
     </tei:emph>
    </tei:p>
    <tei:p>
     <tei:emph>
      Nuž, syn môj drahý, práve včera bola u nás pani učiteľka Poničanová. Navštívila
              ma. Tak tá mi rozprávala, že sa veru Elena Rovesných vydala a Vlado sa tiež oženil. Mali
              odrazu sobáš a pováž si nebola u nich svadba, ale sa všetko zvŕšilo v meste, a to vieš,
              kvôli neveste Ilone. Tam vraj veľkú hostinu spravili a to v hostinci a na ňu povolali
              stoličných pánov. Takú vraj parádu vyťali, že sa v meste za tri dni o ničom inšom ani
              nehovorilo. No, nech si len majú! Sám vraj podžupan bol starejším, a kočov toľko bolo,
              ani im vraj počtu nevedieť. No, len no! Ale teraz je v Rovesnom na nich zle-nedobre,
              lebo rodinu nepovolali, čo sa hanbili za ňu, lebo by sa vraj nezmestila medzi pánov. A
              tí, vieš, sa veľmi priprávali, aj dary aj šaty — a tu nič. Môžeš vedieť, že je to pre
              nich veľká potupa, a preto sú veľké hnevy medzi nimi. Učiteľovcov a farárovcov, pravda,
              povolali, ale tí tiež neboli, to by ich bolo mnoho stálo, keď by boli išli do mesta a
              tam sa parádili, aby boli takí ako iní.
     </tei:emph>
    </tei:p>
    <tei:p>
     <tei:emph>
      Teraz je tam všetko inak. Rovesných by si ani nepoznal. Starú musia slúžky volať
              pani veľkomožnou a dáva si ruky bozkávať. Starý by ešte obstál ale aj jemu hlavu
              pomútili.
     </tei:emph>
    </tei:p>
    <tei:p>
     <tei:emph>
      Ale nechajme ich na pokoji, nech si žijú, ako vedia. Ty zato nemusíš smútiť. Čo
              by Ti to aj spomohlo! Vybi si to z hlavy, a či si si už? Prosím Ťa, odpíš mi čím skôr,
              lebo mi je ľúto, ak by si mal ešte žialiť za ňou.
     </tei:emph>
    </tei:p>
    <tei:p>
     <tei:emph>
      U nás nič nového, len hlásnik, báťa Paľo, čo Ťa na rukách varúval, keď si bol
              ešte malinký a pozdejšie Ti aj biče plietol, chudák už nie je nažive. Predvčerom sme ho
              pochovali. Ešte pred tým dňom v noci desiatu zatúkal a tu ráno, len keď ho nájdu práve
              pri dverách zvonice už zdreveneného. Ľudia hádajú všeličo, ale sú to len povedačky, bude
              to srdcová porážka.
     </tei:emph>
    </tei:p>
    <tei:p>
     <tei:emph>
      Pamätáš sa na tú kochlíkovú sliepočku, čo vošla aj do izby a tam pozobkala
              omrvinky, pováž len: skapala mi. Niet jej a niet, už asi tri dni. Iste ju tie cigánčatá
              chytili. Neviem sa pred nimi obrániť. Každý deň mi škrečia pri dverách: „Pani rechtorka
              a pekne proším, dajte mi kuš chleba!“ Tak čo mám s nimi robiť, aby mi nevrešťali, hodím
              im niečo. Zato ale prasiatka sú neúrečné, rastú navidomoči. Ak ich pán boh zachráni,
              vykŕmim ich a jedno z nich na jeseň predám.
     </tei:emph>
    </tei:p>
    <tei:p>
     <tei:emph>
      Ale som sa už veľmi rozpísala, musím už zavŕšiť. Syn môj, len si daj pozor na
              zdravie, aby si neochorel. Planej spoločnosti sa chráň a nezabúdaj na pána boha. On Ťa
              bude chrániť a ostríhať, keď sa ho budeš pridržiavať. Pozdrav svojich pánov odo mňa, ja
              Ťa ale mnoho ráz vrúcne objímam a bozkávam, som Tvoja verná matka
     </tei:emph>
    </tei:p>
    <tei:p>
     <tei:emph>
      Terézia Čvíkotová.
     </tei:emph>
    </tei:p>
    <tei:p>
     Keď prečítal matkin list, zložil ho pomaly a odložil ho k iným listom do kufra. Zamyslel
          sa. Silnejšie prekvapenie nad Elenkiným výdajom nepocítil. Jeho láska k nej zdala sa mu ako
          sen. Nový život, práca, túžby, okolnosti ho tak zaujali, že si prestal vyvolávať pred myseľ
          jej postavu a tým znovu otvárať ranu sklamanej lásky. Rana mala čas zacelieť a to dosť
          mocne, lebo vydržala aj tento nový úder bez toho, aby sa bola poznove otvorila. Áno,
          nemožno povedať, že by sa ho zvesť o Elenkinom výdaji nebola dotkla, veď predsa vyvolala
          rozpomienku na značnú časť jeho života, ale o chvíľku už zase bol pokojný. Mávol rukou,
          akoby chcel zahnať nepríjemné rozpomienky od seba.
    </tei:p>
    <tei:p>
     — Nechže si majú, — zašeptal takmer nevedome.
    </tei:p>
    <tei:p>
     Obliekol si zvrchník, vzal paličku do ruky a šiel do mesta, aby sa zabavil medzi
          priateľmi. Ale cestou zbadal, ako sa mu derie Elenkina postava do popredia. Videl ju v
          duchu ako sa mu usmieva, a zase predstavil si ju, ako stojí pred oltárom v bielom obleku.
          Srdce ho zabolelo. „Dobre tak, čo si vyvolila, nech si má. Môžbyť, že by sa z nej bola
          stala druhá Rovesná.“
    </tei:p>
    <tei:p>
     — Pekne, pán Čvíkota, nás už ani nezbadáte, — počul za sebou milý, známy hlas. Trhol sa
          od prekvapenia a obzrel sa — i videl pred sebou Boženku s mladou Streleckou.
    </tei:p>
    <tei:p>
     — Odpusťte, milostivá, i vy slečna, že som vás nezbadal, ale som bol pohrúžený.
    </tei:p>
    <tei:p>
     — Teda ste už aj vy pohrúžený ako Miloš? — žartuje Strelecká s malým nádychom výsmechu.
    </tei:p>
    <tei:p>
     Nevoľno mu bolo okolo srdca, lebo Strelecká udrela na pravú strunu. Zapýril sa, ale sa
          hneď premohol.
    </tei:p>
    <tei:p>
     — Uhádli ste, milosťpani, — odvetil, — dnes som dostal list od matky.
    </tei:p>
    <tei:p>
     — Len sa jej niečo zlé neprihodilo? — zvolala Boženka a súcitne pozrela naňho.
    </tei:p>
    <tei:p>
     — Nie, naskrze nie, — odvetil. „Aká je dobrá,“ pomyslel si, „s akým súcitom to
          povedala.“ I zabudol zase na nemilé rozpomienky. Usmial sa bezstarostne a oči sa mu zase
          zaleskli.
    </tei:p>
    <tei:p>
     — Kdeže ráčite pospiechať? — spýtal sa veselo.
    </tei:p>
    <tei:p>
     — Ideme k doktorovcom, sme povolané na havránku, a vy?
    </tei:p>
    <tei:p>
     — Vyhľadám trochu priateľov. Dovolíte, aby som vás odprevadil? — Zarazil sa. Zľakol sa
          smelosti osloviť principálku, predsa je on podriadený. „Čo si budú o mne myslieť?“
    </tei:p>
    <tei:p>
     — Vďačne, nech sa vám páči, — prehovorila Boženka a jej oči ho obodrovali, posmeľovali,
          akoby hovorili: „Blázon, čo sa podceňuješ, uťahuješ?“
    </tei:p>
    <tei:p>
     Strelecká sa dobromyseľne usmiala a súhlasne pokývala hlavou.
    </tei:p>
    <tei:p>
     Pohli sa. Ale rozhovor medzi nimi bol akýsi stiesnený, nútený. Necítil sa dobre. „Či som
          ich neurazil? Vôbec nesvedčilo sa mi ich vyzvať.“ Robil si výčitky a stúpal popri nich ani
          na tŕni. Vydýchol si, keď prišli k doktorovmu domu. Odporúčal sa a zase zbadal Boženkin
          dobrosrdečný pohľad.
    </tei:p>
    <tei:milestone rend="stars" unit="subchapter"/>
    <tei:p>
     Večer, keď dopísal matke list, v ktorom ju ubezpečoval a prosil, aby oňho nemala
          starosť, lebo že je všetko dobre, vstal od stola a prechodil sa po izbe. Zvláštny pocit ho
          ovládal. Ešte sa vždy prinavracal k Elenke. V duchu sa spytoval sám seba, či môže byť
          šťastná, či neobanuje, ale pomedzi tieto rozpomienky zamiešali sa biele ruky Boženkine, i
          ružové uško s trblietajúcim briliantom, tiež aj jej dobrý pohľad a milý hlas… „Čo len
          chcela, keď tak pozrela na mňa? Bezpochyby som veľmi hlúpo vyzeral. Eh, nikdy sa nestane z
          teba, Jano, niečo,“ hneval sa na seba „vždy ostaneš hranatým. Ľutovala ma. Ale, čo sa mám
          trápiť pre ne, jedna ako druhá, vôbec slečny, čo? Imponuje im len titul a bohatstvo. Druhý
          raz už nikomu nesadnem na lep,“ chlapil sa. „Nikto si nebude zo mňa robiť bláznov a sa
          zahrávať!“ Zobliekol sa a ľahol si s tým úmyslom, že od týchto čias už bude pevný.
    </tei:p>
    <tei:p>
     O niekoľko mesiacov pozdejšie povolal ho pán do komptoáru.
    </tei:p>
    <tei:p>
     — Tu mi budete pomáhať. Mám mnoho práce a Boženka je zamestnaná doma. Lekár jej zakázal
          na istú dobu kancelársku robotu, musí byť viacej na čerstvom vzduchu. Myslím, že ste na to
          schopný, — doložil vážne a pozrel na Janka.
    </tei:p>
    <tei:p>
     Poklonil sa nemo.
    </tei:p>
    <tei:p>
     — Napíšte firme Wolf &amp; Müller objednávku na kávu a uveďte ju do knihy.
    </tei:p>
    <tei:p>
     Janko napísal a uviedol.
    </tei:p>
    <tei:p>
     Strelecký pozrel, nepovedal ani slova, len sa spokojne usmial a dal mu ďalšiu prácu. Na
          poludnie pozrel, čo urobil, dal mu ešte úpravu a potom povedal:
    </tei:p>
    <tei:p>
     — Ste od dneška účtovníkom s platom dvesto korún mesačne. Či ste spokojný s novým
          postavením?
    </tei:p>
    <tei:p>
     Jankovi sa zaiskrili oči od radostí. Tešil sa i väčšiemu platu i dôvernému postaveniu,
          cítil, že je vyznamenaný.
    </tei:p>
    <tei:p>
     — Ďakujem, — odvetil teplým, vďačným hlasom, — stanem sa hodným vašej dôvery.
    </tei:p>
    <tei:p>
     — Nepochybujem o tom, — odvetil šéf a priateľsky ho poklepal po pleci.
    </tei:p>
    <tei:p>
     Janko sa s chuťou oddal svojmu novému povolaniu. Často sa prehŕňal po stranách kníh,
          ktoré vyplnila Boženka svojím drobným, tenkým písmom. Pri každej takejto príležitosti
          prejal ho príjemný pocit. Keď ale vpisoval na tie isté strany splátky a iné zmeny, vtedy sa
          mu to také čudné zdalo vidieť svoje tiež pekné, ale mužskejšie písmo vedľa jej, že ani
          nevedel prečo a za čo, len keď sa usmial. Kto by si to bol pomyslel ešte pred krátkym
          časom, že on bude sedieť za jej stolom!
    </tei:p>
    <tei:p>
     Ale táto poetická nálada netrvala dlho, lebo keď mu odbočila pozornosť od práce, už
          pochybil. Zamrzelo ho, opravil to tak, že sa ani nezbadalo a pokračoval ďalej nemysliac na
          iné.
    </tei:p>
    <tei:p>
     Nebolo toho dňa, že by starý pán nebol prišiel k nim. Ešte bol v sklepe, keď bolo počuť
          jeho hovor a klopkanie paličkou o dlážku. Pozrel na syna i na Janka a keď videl, že sú
          zamestnaní, sadol si na pohovku, trochu si pooddŕhal a mlčal za chvíľku. Ale len čo sa syn
          alebo Janko pohol od práce, hneď sa začal vypytovať na tie najrozličnejšie veci, ktoré sa
          týkali obchodu. Pamäť mal i vo svojom vysokom veku neobyčajne zachovalú.
    </tei:p>
    <tei:p>
     — Či ti už zaplatil Kraslický? — spytuje sa syna, ktorý práve vtedy vstal, aby pozrel v
          kopírovacej knihe odtlačok jedného listu.
    </tei:p>
    <tei:p>
     — Ešte nie, otecko, — odpovedal ticho a pokračoval v práci.
    </tei:p>
    <tei:p>
     — To už od neho ani nedostaneš, kdežeby! Pán osvietený nie je na to, aby platil! Nazdá
          sa, že je to pre nás česť, keď môže u nás nabrať hromadu tovaru. Keby bol ako jeho otec,
          tak by to bolo celkom ináč. Jeho otec nikde nekupoval, len u mňa, ale aj statočne platil a
          nebol taký nadutý, ako je tento. Bol celkom inakší: pozhováral sa s každým vľúdne a v dome
          tiež len po slovensky hovoril. Žena mu nemčila, bola chudobná grófka, hľa, nepríde mi do
          umu, ako sa volala. Cyrilko, syn môj, či ty nevieš? Dáko ma pamäť opúšťa.
    </tei:p>
    <tei:p>
     — Ale, otecko, prosím ťa, len ešte polhodinku pozhovej, teraz mám súrnu robotu.
    </tei:p>
    <tei:p>
     Starý Strelecký sa zvraštil, pohniezdil sa, zaochkal, oddrhol si a zašomral:
    </tei:p>
    <tei:p>
     — Keby ma už len pán boh povolal k sebe. Už som každému na ťarchu. — Vstal hore a
          drobným krokom vyšiel von. Neobzrel sa na nikoho. Keď prechádzal cez sklep, štopol Miško
          lakťom Miloša do boka.
    </tei:p>
    <tei:p>
     — Pozriže starého, — šeptal mu, — aký je nadurdený. Teraz by ani za svet nepozrel na
          nás, zaiste nechceli mu vypočuť staré histórie, — a pritom sa uškrnul.
    </tei:p>
    <tei:p>
     Ale zato na druhý deň popoludní zase bol v komptoári, ako čo by sa nič nebolo stalo.
    </tei:p>
    <tei:p>
     — Janko, — zvolal na Čvíkotu, — máte veľa roboty?
    </tei:p>
    <tei:p>
     — Už nie, čo hlavnejšie som už zvŕšil.
    </tei:p>
    <tei:p>
     — No, to je dobre, — doložil pokojne, — prečítajte mi niečo z Národných novín, viete,
          som na ne navyknutý a už nedovidím, — i vytiahol najnovšie číslo.
    </tei:p>
    <tei:p>
     Janko s ochotou začal čítať. Starý pán si sadol k nemu, aby lepšie počul. Čítanie
          prerušoval poznámkami podľa toho, ako naňho účinkovali správy. Vše bolo počuť: „No, toto je
          hrúza! Huncútstvo!“ „Že to boh ešte trpí,“ a zase, čo sa mu páčilo, chválil.
    </tei:p>
    <tei:p>
     Keď Janko dočítal, posedel si ešte starý pán. Vypytoval sa a mal poznámku na všetko a
          potom mu dával naučenie:
    </tei:p>
    <tei:p>
     — Vážte si každý halier a odkladajte si. Miško Kováč, ten stonoha, nikdy nepríde k
          ničomu, všetko mu v dlani horí, potroví všetko, a bol by takto dosť šikovný. Z Miloša, z
          toho už bude, to je chlap na mieste, len by mal byť trochu živší. Pri kupcovi je
          najhlavnejšie, aby bol statočný a potom veselý a priateľský. Takých, ktorí na ľudí
          zazerajú, šomrú, obecenstvo obchádza. Keď som bol mladý, vrtil som sa ako vreteno, a vtip
          ma neopúšťal. Ale to je dar od boha. Či viete tú pesničku: „Komu pán boh veselého ducha
          ráčil popríti“? Ale kdeže by si terajšia mládež zaspievala pobožnú. To by bola hanba! Čo?
    </tei:p>
    <tei:p>
     — Prečo, ja ich veru hodne viem naspamäť a modliť sa modlím ráno i večer.
    </tei:p>
    <tei:p>
     — Veď aj tak načim, — skočil mu rezko do reči, — to vás zachráni pred skazou a dá vám
          silu preniesť pokojne všetky ťažkosti. Ale sa už zmrklo, sklep už zatvoria, poďme. Máte
          robotu?
    </tei:p>
    <tei:p>
     — Nie.
    </tei:p>
    <tei:p>
     — Odprevaďte ma. Bohvie, čo je to, ale slabnem. Staroba, choroba, — doložil, opierajúc
          sa o Jankovo rameno.
    </tei:p>
    <tei:p>
     Viedol ho pozorne až do jeho bytu. Na schodoch stretli sa s Boženkou.
    </tei:p>
    <tei:p>
     — Kde ste boli, starý apo? — zvolala a prívetivo pozdravila Janka. — A len tak naľahko?
          Viete, že je marec najnebezpečnejší mesiac, vtedy najskôr ľudia prestydnú, — prikročila k
          nemu z druhého boku a vložila si ruku pod jeho pazuchu.
    </tei:p>
    <tei:p>
     — Ale, dieťa moje, — chlapí sa, — veď som dobre oblečený a kdeže by som ešte aj teraz
          zimník vláčil, rád som, že som ho už zhodil. Taký ťažký mi bol, už ma v ňom všetko bolelo.
          A potom, Božka moja, veď som ja zahartovaný, Čo som aj starý, hneď neprechladnem. Veľa som
          zimy a nečasu prežil. Raz mi boli aj nohy odmrzli, a tu som. Keby mi len nohy vládali a
          oči, tak by som bol ešte gavalier.
    </tei:p>
    <tei:p>
     Medzitým prišli k dverám.
    </tei:p>
    <tei:p>
     — Ako vám ide nová práca? — spytuje sa Boženka.
    </tei:p>
    <tei:p>
     — Ďakujem, dobre, — odvetil s chvatom a veselo. Rád bol, že sa s ňou stretol. Cítil, že
          mu je bližšia ako iní, sú predsa kolegovia.
    </tei:p>
    <tei:p>
     — Keď som prezeral vašu prácu v knihách, obdivoval som vašu vytrvalosť a pilnosť. — Zase
          sa zapálil.
    </tei:p>
    <tei:p>
     — Prečo? — odvetila pokojne, ale bola rada, že jej prácu ocenil. — S radosťou som robila
          a aj ma zaujímalo a keby nie prílišná starosť našich o moje zdravie, nuž by som aj teraz…
    </tei:p>
    <tei:p>
     — Daj si pokoj, dieťa moje, — prehovoril starý pán, — treba ti zmocnieť. Počkaj len, keď
          sa trochu ohreje, pôjdeme na prechádzku do božej prírody.
    </tei:p>
    <tei:p>
     — Ďakujem vám, že ste ma odprevadili, — a podal Jankovi svoju chladnú, suchú ruku.
          Otvoril dvere na izbe a pomaly vošiel dnu.
    </tei:p>
    <tei:p>
     — Čo budete teraz robiť? — spýtala sa ho Boženka, keď mu na rozlúčku podala ruku.
    </tei:p>
    <tei:p>
     — Neviem, — odvetil, — môžbyť pôjdem sa trochu prevetrať, dusno mi je dákosi, — doložil
          a nesmelo pozrel na ňu, bál sa, aby nezbadala jeho duševné rozpoloženie.
    </tei:p>
    <tei:p>
     — Zbohom! — lúčil sa takmer šeptom a vzdialil sa rýchlym krokom.
    </tei:p>
   </tei:div>
   <tei:div type="chapter">
    <tei:head>
     X.
    </tei:head>
    <tei:p>
     Štyri roky minuli od Aladárovej a Viktorovej svadby. Na námestí Rommova, v jednom z
          najkrajších domov, býva Viktor Klenovský so svojou ženou. Od tých čias postúpil v úrade,
          stal sa poprednejším stoličným úradníkom. Z Elenkinho vena vyplatil si dlh a teraz vedie
          opravdivú panskú domácnosť. Celé uličné poschodie, v ktorom býva, je skvele osvetlené.
          Obliekol sa do sviatočných šiat. Pod smokingom skveje sa biela vesta a na nej visí tenká
          zlatá retiazka.
    </tei:p>
    <tei:p>
     Zmenil sa od štyroch rokov. Stal sa plnším, vyraz tvári dodáva mu mužskosti. Pozorne
          pozerá dookola, či je v salóne všetko v poriadku, zájde aj do bočných izieb a najmä do
          miestnosti, určenej pre pánov a skúma, či sú stolíky na hranie na patričnom mieste a či je
          zásoba fajčiva dostatočná. Pozrel aj na nerozpečatené balíky karát. Úsečne rozkazuje na
          dnes najatému mládencovi. Prejde potom do ženinej izby. Elenka sa práve češe. Značne sa
          zmenila, hodne schudla, oči má vpadnuté, pery už nie čerstvé, malinové, ale vyblednuté a
          zúžené. Jej obnažené tenké hrdlo nesplýva vlnistou líniou s poprsím, ale zdá sa doň
          stoknuté, tvoriac tam priehlbinu. Nad ňou vypína sa dosť ostro kľúčna kosť.
    </tei:p>
    <tei:p>
     — Nože sa už skorej! — zvolal na ňu netrpezlivo, keď videl, že ešte nie je oblečená. —
          Neviem, prečo si taká opozdilá, všetko ti ide pomaly. Hostia už len-len že sú tu, a ty,
          domáca pani, dáš na seba čakať. To je predsa do nestrpenia!
    </tei:p>
    <tei:p>
     — Odpusť, Viktor, — vyhovárala sa Elena a bojazlivo pozrela na muža, — nemohla som skôr.
          Malý Aladárik je nespokojný, veľmi plakal a dada ho nemohla učičíkať.
    </tei:p>
    <tei:p>
     — No, veď ty, večne by si sa s ním maznala. Aj na to času dosť, ale povinnosť je
          povinnosť. Ponáhľaj sa! Kde je Erži, prečo ti nepomôže?
    </tei:p>
    <tei:p>
     — Tá mame pomáha, — odvetila ticho.
    </tei:p>
    <tei:p>
     Vtom sa otvorili malé tapetové dvere a malé trojročné dievčatko, oblečené v bielych
          šatočkách, vbehlo dnu. Pod pazuchou viselo jej mačiatko, v druhej ruke ale nieslo dosť
          hodnú, už značne obtlčenú bábiku.
    </tei:p>
    <tei:p>
     — Mama, mama! — volá malá Melánka a beží k nej. — Pozri, čo urobila bekaná cica bábe. —
          Spustila mača na zem a ukázala matke roztrhanú bábikinu sukienku.
    </tei:p>
    <tei:p>
     — Čo je to za spôsob? — zvolal Viktor nahnevane, — mača vláčiť po izbách. Vôbec sa
          nepatrí naťahovať sa s mačaťom.
    </tei:p>
    <tei:p>
     Melánka zostrašene pozrela na otca, skrivila ústočká k plaču a tvár si skryla do
          matkinho lona.
    </tei:p>
    <tei:p>
     — No, veď sa neboj, — prehovoril k nej trochu jemnejšie, — a teraz daj mame pokoj, musí
          sa ponáhľať, choď pekne k dade, tam sa ihraj. — Vzal ju za rúčku a vyviedol ju von. Pri
          dverách zastal a povedal: — Veľa jej popúšťaš, deti sa tak nevychovávajú, nie sme na
          dedine. Pozorne sa zapúdruj, vyzeráš ako tôňa, a aby si bola potom veselá, — a s tým vyšiel
          von.
    </tei:p>
    <tei:p>
     Elena rýchle dovŕšila účes. Pozrela do zrkadla. Videla v ňom vychudnutú tvár a na nej
          ťažký zármutok. Vypadli jej slzy a bolestný vzdych sa jej vydral z pŕs. Dávno tomu, čo
          dusila v sebe žiar. Hneď od počiatku vycítila, že sa Viktor odďaľuje od nej, necíti k nej
          lásku, a nie je k nej nežný, a jedine mužova pozornosť osviežuje mladú ženu. Teraz sa už,
          keď bolo pozde, presvedčila, že si ju vzal len kvôli majetku. Dal jej zakaždým pocítiť, že
          sa nevie prispôsobiť spoločnosti. Všemožne sa snažila, ale ako, keď vždy pocítila chlad tej
          spoločnosti, v ktorej sa pohybovala, a potom kedy? Keď za krátke štyri roky mala troje
          dietok a z nich už jedno malý hrobček zakrýva. Ako sa mohla venovať hlučným zábavám, keď
          jej myseľ tonula za Melánkou a malým Aladárom, ktoré musela nechať pod dadinou opaterou. A
          mrela za nimi. Ký div, že ju nepochopovali, jej roztržitosť za obmedzenosť považovali.
          Sprvu sa snažila uplatniť, podstúpila aj boj o mužovu lásku, keď po prvých týždňoch vydaja
          zbadala, že jeho náklonnosť k nej chladne. Ale skoro sa presvedčila, že ju nikdy nemiloval,
          že všetko bolo uňho len pretvárkou, aby jej imanie mohol k sebe zhrabnúť. Bola to hrozná
          chvíľa pre ňu. Od tých čias ochabovala v boji o mužovu lásku. Ona ho aj teraz milovala a
          hrozný nepokoj i žiarlivosť trpela. Všetko to v sebe dusila a hľadela všetku lásku a
          nežnosť, ktorou on opovrhol, vynaložiť na svoje dietky.
    </tei:p>
    <tei:p>
     Začula šuchot v bočnej izbe. Rýchle si utrela slzy. Vzala páperovú štetôčku, namočila ju
          do púdru a pretiahla ňou po tvári, aby si ju osviežila.
    </tei:p>
    <tei:p>
     — A ty si ešte nie hotová? — zvolala svokra vo dverách a rukami zalomila. — Erži, Erži!
          — volala komornú, — rýchle poď a pomáhaj pani veľkomožnej. Hostia môžu prísť každý okamih,
          a ty… — pristúpila bližšie. Ťažké, hodvábne, tmavosivé šaty zašumeli na nej. Tvár mala
          silne nabielenú. Nápadne čierne obrvy neobyčajne ostro sa líšili od belosti tvári.
          Starostlivý, ohromných rozmerov účes trónil jej na hlave. Vlasy jej už silne pobelievali,
          ale teraz dávali jej vážnosť matróny.
    </tei:p>
    <tei:p>
     Ako sa len ľudia menia. Kto by si aj pomyslel, že ona je tá istá Klenovská, ktorá pred
          pár rokmi modlikala sa mäsiarovi za pol kila mäsa a čítala v obločnom výklenku Rocambola,
          keď pre toaletu nemohla ísť na letnú zábavu.
    </tei:p>
    <tei:p>
     Ako sa dvíhali Viktorove akcie, tak postupovali do popredia aj jeho rodičia. Aj starý
          Klenovský začal byť váženým pánom. Začali sa mu klaňať, a to počnúc od kupcov až nahor.
          Vyšší úradníci si ho tiež všimli a radi počúvali jeho anekdoty, ktoré mával vždy naporúdzi.
          Klenovská sa tak skoro vžila do nových pomerov, akoby odjakživa nebolo ani inakšie bývalo.
          Viktor napomáhal ich podľa možnosti a hlavne dbal na to, aby sa príležitostne mohli slušne
          ukázať v spoločnosti, aby mu nerobili ostudu.
    </tei:p>
    <tei:p>
     Ináč bývali v tom istom dome, kde aj syn, lenže vo dvore a na prízemí. Matka zväčša bola
          hore pri synovi, aby im pomáhala, lebo, ako hovorievala, išlo by všetko len tak šiky-miky,
          lebo nevesta nie je stvorená na vedenie domácnosti. V krátkom čase celý dom opanovala a
          Elenka zostala pri nej takrečeno nulou, lebo Viktor sa obyčajne radieval s matkou. Ťažko to
          niesla sprvu, potom sa ale do toho vžila.
    </tei:p>
    <tei:p>
     Erži pribehla k Elene, podala jej šaty, ponaprávala, upäla, kde bolo treba. Za amen bola
          s ňou hotová. V jasnofialových, krémovými čipkami ozdobených šatách Elena celkom ináč
          vyzerala. Ústa, črty tváre, trochu vpadnuté oči zdali sa ešte väčšími a mali zvláštny lesk,
          ktorý bol stupňovaný tmavou podočnou čiarou. Štíhla postava, malé, jemné, trochu schudnuté
          rúčky tvorili harmonický celok.
    </tei:p>
    <tei:p>
     Klenovská premerala ju od päty po hlavu i zvolala prekvapene:
    </tei:p>
    <tei:p>
     — Ale, Helén, veď si ty interesantná, môžeš ešte aj eroberung urobiť,
          len buď veselá.
    </tei:p>
    <tei:p>
     Usmiala sa, pozrela bežne do zrkadla. Presvedčila sa, že svokra má pravdu. Zase v nej
          skrsla nádej o možnosti vzbudiť k sebe pozornosť, ba aj cit. Opätovne pozrela do zrkadla,
          teraz už pozornejšie, chcela sa dôkladne preskúmať. Usmiala sa na skúšku. Zbadala, že pery
          nemá dosť svieže, červené. Zahryzla zúbkami do spodnej, potom do vrchnej pery. Krv nabehla
          do nich i dostali sviežu farbu. Konečne bola spokojná, cítila v sebe silu i smelosť vstúpiť
          do spoločnosti tak, ako sa patrí na domácu paniu.
    </tei:p>
    <tei:p>
     — Ale teraz už poďme, — súrila Klenovská a ponáhľala sa do salónu. Elena išla za ňou.
    </tei:p>
    <tei:p>
     V salóne sa už všetko jasalo vo svetle lámp. Po stenách leskli sa pozlátené rámy
          Fesztyho „Honfoglalásu“
          a rodinných obrazov. Uprostred nich visel obraz hrdej krásavice, prababičky
          Klenovských. Zdalo sa, akoby bola oživla v tomto elegantnom okolí, zaiste prestala sa
          strachovať, že sa dostane niekedy na povalu medzi staré haraburdie. A ozaj, mohla sa aj
          dobre cítiť v susedstve plyšových pohoviek, medzi ťažkými atlasovými záclonami a nazerať sa
          v ohromnom zrkadle, ktoré stálo na protivnej strane a dvíhalo sa takmer po povalu. Pri ňom
          z obidvoch bokov stáli veľké vázy a z nich klonili palmy na dlhých tvrdých stopkách krásne,
          tmavozelené, vejárovité listy.
    </tei:p>
    <tei:p>
     Stará Klenovská skúmavo prelietla po salóne, či je všetko v poriadku, potom prišla k
          zrkadlu, aby si ešte raz opravila účes a šaty a napokon prešla do susednej izby, kde Viktor
          očakával hostí.
    </tei:p>
    <tei:p>
     Elena tiež neodolala, aby sa ešte raz nepozrela v zrkadle, a zase skrsla v nej nádej,
          potom išla za matkou k Viktorovi.
    </tei:p>
    <tei:p>
     Muž v prvom okamihu pozrel na ňu ľahostajne, ale keď zbadal, s akou starostlivosťou je
          vystrojená a že jej to svedčí, usmial sa a pokývol priateľsky hlavou.
    </tei:p>
    <tei:p>
     — Pozriže ju, aká je hodná, — zvolal milo prekvapený.
    </tei:p>
    <tei:p>
     Usmiala sa od radosti, prišla k nemu, ovinula mu ramenom šiju a šeptala mu:
    </tei:p>
    <tei:p>
     — Vieš, nemožno vždy, deti…
    </tei:p>
    <tei:p>
     Usmial sa nad touto poznámkou. Tvár mala k nemu nahnutú, takže sa ho takmer dotýkala.
    </tei:p>
    <tei:p>
     — Rozotri si trochu prášok na sluchách, vyzeráš, akoby ťa bol mlynár posýpal.
    </tei:p>
    <tei:p>
     Vstala, prišla k zrkadlu, aby si ručníkom zotrela nepotrebnú vrstvu púdru.
    </tei:p>
    <tei:p>
     Vtom na salóne otvoril mládenec dvere, aby prichádzajúcich hostí pustil dnu.
    </tei:p>
    <tei:p>
     Domáci sa ponáhľali proti nim, aby ich prijali.
    </tei:p>
    <tei:p>
     Nastalo hlučné vítanie, ukláňanie, smiech a čulý hovor.
    </tei:p>
    <tei:p>
     Prvý prišiel Bruslický, starý, ale bodrý, územčistý pán s paňou a so synom. Mal nízke
          čelo, hlavu mu pokrývali husté ani štet, hodne už šedivé, nakrátko ostrihané vlasy. Okrúhlu
          tvár mal už hodne zarastenú, nos trochu vyhrnutý, na ňom sedeli v zlatom rámci okuliare,
          cez ne žmurkali drobné, ale ostré oči, ktoré sa zdali vpíjať do človeka. Krátko ostrihaná
          brada a fúzy pokrývali mu takmer celú tvár, len pod očami sa belela lícna kosť. Bol
          oblečený v čiernom, trochu už ošúchanom obleku. Na veste leskla sa mu hrubá, zlatá
          retiazka. Bruslický bol penzionovaný okresný sudca. Ako sudca bol starého rázu. V malom
          okresnom mestečku prisluhoval celkom patriarchálne spravodlivosť. Dohodol sa s tamojšími
          dvoma a či troma advokátmi na základe nemeckej životnej rady: „Leben und leben lassen“.
    </tei:p>
    <tei:p>
     Nikdy dar osobne neprijal. Ale zato každý, ktorého sudba alebo náruživosť zaviedla do
          okresného súdu, vedel, kde sa má najprv obrátiť, aby všetko išlo hladko, a to bola jeho
          žena. Ona prijímala od stránok dary, a to tie najrozličnejšie, ba neraz sa stalo, že
          jednoducho odkázala patričným, aby jej doniesli to i to. Povrávalo sa o ňom, že sa s jedným
          z advokátov spriahol na spoločný zárobok, ale svet vraj viac pohovorí, ako čo je pravda.
          Keď ale jeho okresný súd stal sa príslovečným, vtedy dostal pokynutie zhora, aby si žiadal
          penziu… S ťažkým srdcom, ale ešte s ťažšou tobolkou rozlúčil sa so službou. Kúpil si za
          hotové krásny poschodový dom v stoličnom meste. Okrem toho v hotovosti a v cenných
          papieroch hádali ho na stopäťdesiattisíc. A keď predvlani otvoril syn v rodičovskom dome
          advokatúru, otec hneď mu začal pomáhať, zháňať klientov, a robil to tak zručne, že
          kancelária mladého Bruslického v krátkom čase začala prekvitať.
    </tei:p>
    <tei:p>
     Bruslického žena bola vysoká, tučná osoba. Hovorila hrmotne, rozkazujúco. Oblečená bola
          v priliehajúcich drapových šatách. V nich sa plastickosť postavy nápadne odrážala. Svet
          spomínal o nej rozličné dobrodružstvá, lebo bola voľného živobytia, najmä za mladších liet.
          Teraz zo všetkého zostal pri nej len slobodný, trochu frivolný výstup.
    </tei:p>
    <tei:p>
     — No, maličká, — prihovorila sa Elenke hrubým hlasom, — akože sa máme? — a pozrela na ňu
          znalecky.
    </tei:p>
    <tei:p>
     Elena sa trochu zapálila, no usmiala sa:
    </tei:p>
    <tei:p>
     — Dobre, chvalabohu, — odvetila ticho.
    </tei:p>
    <tei:p>
     — No, no! Nevyzeráme práve najlepšie, schudli ste, — a obrátila sa k Viktorovi,
          pohrozila mu prstom. — Pán manžel, lepší pozor dajte na ňu! Ženu si šetrite, čo myslíte? Za
          štyri roky tro…
    </tei:p>
    <tei:p>
     — Mama, prílišne zabiehaš, — skočil jej s úsmevom syn Miklóš do reči, keď videl, ako
          domáca pani červenie.
    </tei:p>
    <tei:p>
     Mladý Bruslický bol chudorľavý, počerný, k tomu veľmi krátkozraký.
    </tei:p>
    <tei:p>
     Stará Bruslická už mala odpoveď na jazyku, keď tu noví hostia prišli a vtedy zase
          nastalo vítanie, smiech a vrava.
    </tei:p>
    <tei:p>
     Onedlho zišla sa smotánka spoločnosti mesta.
    </tei:p>
    <tei:p>
     Prišiel Komorský, finančný direktor so ženou a dcérou. Dcéra je už v rokoch. Bohvie,
          prečo zaostáva, veď je jej otec vplyvný. Leona, pravda, nebola prvá, keď krásu rozdávali,
          ale jesto od nej dosť špatnejších. Vychovaná bola v Pešti u anglických slečien, aj teraz si
          vraj dopisuje s jednou grófkou, a to po francúzsky. Obliekala sa so zriedkavým vkusom, k
          tomu spievala, hrala na klavíri, vraj ako pravá virtuózka. Vedela maľovať, hlavne kvety sa
          jej darili, ani čo by boli živé, a predsa pri všetkých týchto vynikajúcich vlastnostiach
          nepošťastilo sa jej po chuti vydať. Ona, pravdu rečúc, o vydaj nestála, ba v poslednej dobe
          sa nápadne proti nemu, ako o nepotrebnom zle, vyslovovala, ale zato nebola bez nej na dačo
          súca zábava a všímavý pozorovateľ zbadá, že Leona vie hodiť aj sieť a že jej tvár od zlosti
          aj zbledne, keď vidí, ako sa mladý Bruslický, prvá partia, obracia okolo inej.
    </tei:p>
    <tei:p>
     S Komorským prišiel aj Málnapataky. Fiškus i so ženou, malou, okrúhlou brunetkou.
          Málnapatakyčka bola veľmi živá osôbka a trochu sa nápadne nosila, takže všade vzbudila na
          seba pozornosť. Rodom bola zo Segedína a hovorila pravým dolnozemským maďarským nárečím.
          Vyslovovala hlboko a, ktoré v jej ústach prechádzalo do
     <tei:emph>
      o
     </tei:emph>
     . Panie nášho
          mesta jej veľmi závideli írečitú výrečnosť a všemožne sa vynasnažovali napodobniť ju v
          hovorení, ale všetka ich námaha ostala márna, lebo veru ich výslovnosť zostala aj naďalej
          „tótos“ ako ona častejšie v dôvernom krúžku hovorievala.
    </tei:p>
    <tei:p>
     Zo spoločnosti nechýbali Pekárka s Julkou. Doviedli so sebou aj Marišku Sitárikovú,
          učiteľku na tunajšej meštianke. Julku s matkou povolali kvôli učiteľke. Sitárička bola asi
          dvadsaťpäťročná, veselá v spoločnosti a okrem toho zručne hrala na klavíri, najmä tanečné
          kusy. Pre túto vlastnosť bola volaná aj do najprednejších domov. Ale mala aj istý vplyv,
          lebo stoličný lekár, starý mládenec, ktorého rodina bola nielen zámožná, ale aj vplyvná v
          stolici, jej už od dlhšieho času dvoril, kvôli nej aj on bol povolaný.
    </tei:p>
    <tei:p>
     Aby slečny nezostali bez gavalierov, prišiel aj elegantný Zoltán Kányay. Hoci sa mu čelo
          nahor nápadne šírilo a okolo očí zjavila sa mu aj sieť vrások, predsa mu šťastie pri nežnom
          pohlaví nebledlo. Ešte vždy bol nebezpečný a neodolateľný. V poslednej dobe zjavil sa mu
          nový sok na horizonte, a síce Tihamér Mácsay. Vedel tancovať ako nejaký baletný majster. Na
          ľade bol nedostihnuteľný v korčuľovaní, a čo sa dvorenia týka, v ňom dosiahol tiež
          dokonalosť. A predsa nemohol sa merať so Zoltánom, lebo bol podriadeným úradníkom pri
          pozemnoknižnom úrade. — Škoda ho, — vzdychla nejedna slečinka, — že nemá väčší úrad. — Ale
          sa mu pritom dobre vodievalo, lebo pri takom rôznom umení stal sa nezbytným pri zábavách. A
          on sa aj svedomite zúčastnil na každej a vyzvŕtal panie a slečny, že sa im až hlavy
          zakrútili.
    </tei:p>
    <tei:p>
     Spomedzi hostí nesmel chýbať ani Spitzer Mór, majiteľ veľkého parného mlyna a
          rozsiahleho majetku, k tomu bol aj árendátorom okolitého regálu. Okrem týchto zamestnaní
          prevádzal sťa šport tie najrôznejšie obchody.
    </tei:p>
    <tei:p>
     Spitzer bol už dávno prijatý do spoločnosti, a to bol zvláštny zjav, lebo naša
          spoločnosť sa rada osihoťuje a nepripúšťa ľahko k sebe živel k nej nepatriaci, inorodý. S
          ním ale urobili výnimku. Akoby aj nie, keď je na celom vidieku najväčším boháčom a boli mu
          všetci, vyjmúc niekoľkých, dlžníci. Ináč bol celkom slušný človek. Mohol byť už asi
          päťdesiatnik v dobrom mäse, to bolo badať aj po jeho bielej veste. Nerobila záhyby na
          brušku, čo pravda netreba pripísať krajčírskemu umeniu, ale tej okolnosti, že bola šitá
          pred piatimi rokmi a od tých čias, božemôj, mal času na seba nabrať. Pre túto príčinu mu aj
          francjozef kabát priliehal ani uliaty, ba až priveľmi, takže pán Spitzer Mór musí
          pozorovať, aby pri rýchlejšom obrate alebo zohnutí nebol prekvapený nejakou nehodou. Ináč
          je stelesnená veľkoleposť. Počnúc od bezúhonne čistej a jemnej košele až po topánky všetko
          bolo „gut und teuer“.
          Pri každom pohnutí zaskveli sa brilianty, vložené do zlatých gombičiek a na
          mäsitom malíčku na masívnom prsteni trblietala sa ruža diamantov.
    </tei:p>
    <tei:p>
     To sa rozumie, že jeho pani tiež nebola odchodnejšia, ba čo sa objemu týka, možno niečo
          aj prevážila svojho muža. Chovala sa jemne, reč mala vyberanú, pretkávanú nemeckými i
          francúzskymi výrazmi. Často užívala citáty z nemeckých klasikov, osobitne sa jej páčil
          citát zo Schillerovej Márie Stuartovny: Man kann mich erdrücken, aber nicht erniedrigen.
          Pre tieto vzácne vlastnosti bola uznaná za vzdelanú dámu.
    </tei:p>
    <tei:p>
     Dokonalí rodičia majú aj dokonalú dcéru, a to aj tu tak bolo. Ich Lujza bola starostlivo
          vychovávaná. Už ako malé dievčatko vyzerala ako pravá parížska bábika. Teraz je dámou…
          Každý obdivuje jej jemný vkus, ale keď pozrie niekto na ňu, má sa na čo zahľadieť. Oslní ho
          nielen skvostná toaleta, ale aj zlatá reťaz, tri razy otočená na šiji, a čo je nápadné,
          nekončí sa tam, ale voľne spadá dolu vypuklým poprsím, aby sa skryla kde-tu v záhyboch
          blúzy a končila sa na drahých zlatých hodinkách. Čo máme hovoriť o náramniciach a
          prsteňoch? To ponechávame fantázii cteným čitateľom. Pripomenúť musíme ešte kvôli pravde,
          že pani Spitzerka mala tiež zlatú reťaz, a to okolo drieku ovinutú, a na nej viseli zlaté,
          perlami a diamantami vyšperkované zlaté hodinky. Keď vstúpili do salónu Klenovských, oviala
          celú spoločnosť silná vôňa pravého ružového parfumu.
    </tei:p>
    <tei:p>
     Domáci sa všemožne vynasnažovali, aby sa hostia u nich dobre zabávali. Starších pánov
          zaviedol Viktor do bočnej izby, kde už bolo pre nich všetko pripravené. Onedlho sedeli pri
          stolíkoch a hrali. Starý Klenovský bol vo svojom elemente, viedol živý rozhovor, anekdoty
          sa mu len tak sypali, zastupoval kedy-tedy vše jedného, vše druhého hráča a pritom dal
          pozor na mládenca, ako nalieva a či obsluhuje pánov ako sa patrí, nevynímajúc z radu,
          pravdaže, ani seba samého.
    </tei:p>
    <tei:p>
     Viktor sa nezúčastnil hry. Prešiel z času na čas od jednej ku druhej skupine, nezabudol
          prejsť aj do salónu. Všade riekol niečo vhodné, tu i tu prehodil žart, alebo sa usmial na
          vtipe druhého a pritom skúmavo pozrel na všetky strany, či sa spoločenský stroj riadne
          pohybuje. Pri všetkej zaujatosti nezabudol z času na čas pozrieť na dvere, akoby čakal
          niekoho.
    </tei:p>
    <tei:p>
     Konečne sa dvere otvorili a v nich sa zjavila so svojím mužom Ilona Rovesná.
    </tei:p>
    <tei:p>
     Zastala na okamih na prahu, aby letmo prelietla spoločnosť, potom tichým, voľným krokom
          išla napred, usmievajúc sa, aby sa privítala s domácimi a s hosťami.
    </tei:p>
    <tei:p>
     Viktorovi radosťou zažiarili oči, keď zazrel Ilonu. Rýchlym krokom pristúpil k nej, vzal
          ju za ruku, nahol sa k nej a spýtal sa jej ticho:
    </tei:p>
    <tei:p>
     — Prečo tak pozde? — a v hlase mu znela výčitka.
    </tei:p>
    <tei:p>
     Mráčik jej preletel cez tvár, keď odvetila pološepky:
    </tei:p>
    <tei:p>
     — Samé trápenie som mala pri toalete a k tomu, veď vieš, Aladár je veľmi spozdilý.
    </tei:p>
    <tei:p>
     Elena sa tešila Aladárovmu príchodu. Ťažko ho čakala, už sa aj obávala, že sa im
          prihodila dáka nehoda.
    </tei:p>
    <tei:p>
     — Kde ste len zatoľko, prepánaboha! — zvolala živo a z pŕs akoby jej bol spadol kameň,
          cítila sa voľne, keď mala pri sebe brata.
    </tei:p>
    <tei:p>
     — Daj pokoj, Elenka, — odvetil, — nemohli sme skôr. Ilonka sa trochu opozdila pri
          obliekaní a len potom zbadala, že nemá súcich rukavičiek, nuž musel som ísť po ne do
          sklepu. Uznáš, takúto vec nemôžem nechať na slúžku, — vyhováral sa a pozrel sestre placho
          do tvári.
    </tei:p>
    <tei:p>
     — Aký je dobrý, až pridobrý, — vzdychla si a pozrela potom na muža. Viktor stál s Ilonou
          už pri Komorskej. Počula jeho veselý rozhovor a smiech, „Aký je príjemný, roztomilý voči
          cudzím,“ podumala a zase si vzdychla.
    </tei:p>
    <tei:p>
     — Čo ti je? — spytuje sa Aladár, keď počul jej vzdych.
    </tei:p>
    <tei:p>
     — Nič, naskrze nič, — odvetila chvatne, — ale poď, pozdrav dámy a zabav sa do vôle.
    </tei:p>
    <tei:p>
     Vlado poslúchol a Elenka pristúpila k Ilone.
    </tei:p>
    <tei:p>
     — Aká si strojná, — prihovorila sa Ilona Elenke a skúmavo si ju obzrela. — Bez všetkého
          lichotenia, jasná fialová farba ti veľmi sluší k tvári.
    </tei:p>
    <tei:p>
     — Nechaj tak, Ilonka, — odvetila ticho Elenka, keď videla pred sebou jej gracióznu
          postavu, — veľmi som oslabla.
    </tei:p>
    <tei:p>
     Ilona bola ozaj krásna. Trochu bola plnšia ako za dievčenstva. Nemala tú jemnú postavu,
          ktorá charakterizuje mladé devy. Na jej tvári nebolo badať zmenu, najviac ak mala
          podbriadku trochu zaokrúhlenejšiu. A predsa bola to tvár iná. Výraz nežnosti, naivity,
          ktorý je obyčajne vlastnosťou dievčat už či je to prirodzený, alebo naštudovaný, zmizol,
          aby sa na nej rozhostil iný, smelší, povedomejší výraz svojej krásy a hodnoty.
    </tei:p>
    <tei:p>
     I teraz, keď pochválila Elenu, vyslovila to tak, že sa Elena cítila poníženou. Akoby
          bola povedala: No, obstojná si, ale zato ďaleko si odo mňa.
    </tei:p>
    <tei:p>
     Čo zvyšovalo Iloninu krásu, to bol jemný, možno povedať rafinovaný vkus. Každý kúsok
          čipôčky na jej obleku mal zmysel. Pohybovala sa smelo, voľne, mužskej spoločnosti dala
          prednosť pred ženskou. Preto ju dámy nemali rady, lebo sa cítili od nej odsotené do druhého
          radu. Mužskí zase nevedeli dosť vynachváliť jej krásu a duchaplnosť, čo naplňovalo jej
          družky závisťou, ba aj žiarlivosťou.
    </tei:p>
    <tei:p>
     Na zvonivý Ilonin smiech, ktorý patril Zoltánovmu vtipu, ešte aj starý Bruslický
          zodvihol hlavu od karát, aby pozrel do salónu, kde stála Ilona. Nezdržal sa pritom, aby
          nepovedal Aladárovi, ktorý práve vtedy bral karty do ruky:
    </tei:p>
    <tei:p>
     — Priateľu, vy máte ženu! — posledné slovo vyslovil hlasnejšie a priložil si dva prsty k
          ústam, akoby k bozku. — Krásnu ženu k sebe pripútať je nie ľahká vec, — usmial sa a mrkol
          očkom. Spoločníci sa usmiali a Aladára poznámka starého cynika zaškrela.
    </tei:p>
    <tei:p>
     — No, no, nemyslím to zle, ale podotýkam, že krásne ženy rady svojich mužov takto pod
          papuču…
    </tei:p>
    <tei:p>
     Aladár sa zahanbil, cítil sa trafeným, ale sa premohol, aby nebadali na ňom rozpaky.
          Poznal už voľný spôsob starého pána a tiež neopovážil sa ho rozhnevať, lebo Bruslický bol
          vplyvný a pritom aj pomstivý človek, nechal poznámku bez odpovede a spýtal sa ho nenútene:
    </tei:p>
    <tei:p>
     — Ráčite kupovať? Vy ste prvý.
    </tei:p>
    <tei:p>
     — No, či vidíš, — zvolal Bruslický veselo, — ešte aj mňa starého pomútila, — a
          vejárovite rozšíril karty v ruke i zazrel v nich pagátu a hŕbu tarokov. Pri pohľade na
          dobré karty zabudol na všetko a s chuťou zavolal: — Tri!
    </tei:p>
    <tei:p>
     Pri druhom stole hrali páni ferbličku. Spitzer práve ťahal dosť hodnú šnúru, keď počul
          Bruslického smiech.
    </tei:p>
    <tei:p>
     — Ako vám je veselo, — hovoril im, — smieme vedieť aj my, o čom je u vás reč? — a
          zapálil si trabuko.
    </tei:p>
    <tei:p>
     Aladára už i tak mrzela šteklivá poznámka Bruslického, a keby sa rozšírila medzi
          ostatnými, tak by narážkam nebolo konca kraja, beztak ich mal už každý deň až po krk.
          Najväčšmi ho napajedilo, keď ho niekto pomenoval mužom krásnej ženy.
    </tei:p>
    <tei:p>
     Pozrel úzkostne na sudcu, Bruslický porozumel a okrem toho ako majetný a samostatný,
          nenávidel Spitzera, lebo ho považoval za votrelca. Odvetil mu úsečne:
    </tei:p>
    <tei:p>
     — Smejeme sa len tak na obyčajnej, pri hre obvyklej poznámke, — mrdol plecom a pod nos
          si zašomral, takže ho mohol len Aladár počuť: — Nenávidím dotieravé múčne vrecia.
    </tei:p>
    <tei:p>
     Ilona zamiešala sa medzi dámy. Sadla si medzi Elenu a Leonu Komorských. Zoltán a mladý
          Bruslický vrtili sa okolo nich a okolo Lujzy Spitzerovej, pri Julke a Mariške Sitárikovej
          ostal Tihamér Mácsay. Staršie dámy sedeli trochu obďaleč.
    </tei:p>
    <tei:p>
     Viktor čím diaľ, tým nepokojnejšie pozeral na dvere, zdalo sa, akoby ešte očakával
          niekoho. Pravú muku cítil, keď musel počúvať chváloreči Bruslickej. Na široko-ďaleko
          rozprávala mu o svojom synovi, aký je pilný a ako je zamestnaný. Nemá vraj času ani sa
          poriadne najesť, hneď beží do kancelárie, kde ho už čaká celá hŕba klientov.
    </tei:p>
    <tei:p>
     Konečne sa roztvorili dvere a v nich sa zjavil túžobne očakávaný hosť.
    </tei:p>
    <tei:p>
     Postava nového hosťa bola dosť nápadná, aby vzbudila pozornosť. Bol vysoký, svalnatý,
          takmer celkom plešivý. Tvár krúžila mu pekná dlhá čierna brada, len kde-tu pretkávaná
          bielymi vláknami. Od čiernej brady nápadne sa líšila belosť vráskami už zoranej tvári, čo
          jej dodávalo istú zaujímavosť. Jeho tmavé, silným, čiernym obočím krúžené oči hľadeli
          trochu ustato pred seba.
    </tei:p>
    <tei:p>
     — Á, tu je Šándor báči! — skríkol od radosti Viktor a bežal mu v ústrety.
    </tei:p>
    <tei:p>
     Všetci páni povstávali, vyhrnuli sa do salónu, aby pozdravili poslanca, lebo Šándor báči
          bol poslancom tohto okresu.
    </tei:p>
    <tei:p>
     Prekvapenie bolo tým väčšie, lebo ho Viktor držal v tajnosti, takže nikto nemal ani
          tušenia o jeho príchode.
    </tei:p>
    <tei:p>
     Všetci ho obstúpili. Usmieval sa, starším paniam bozkal ruku a povedal im niekoľko
          všeobecných fráz. Starú Klenovskú volal milou sesternicou a čudoval sa, ako mlado vyzerá,
          na čo sa ona uveličene usmiala a uznala, že už počína tiež cítiť ťažobu staroby, keďže je
          už starou matkou. K mladším bol tiež zdvorilý, mal pre každú nejakú slovnú lahôdku, takže
          každá, či stará, či mladá, bola okúzlená poslancovou ľúbeznosťou a jednohlasne uznali, že
          je veľmi milý a vzdelaný pán.
    </tei:p>
    <tei:p>
     Ako vedel okúzliť dámy, tak sa vedel prispôsobiť aj pánom. S vplyvnými zaobchodil
          zdvorilo a priateľsky. Choval sa k nim vážne. Často im oznámil, pod zámienkou prísneho
          mlčania, aj smer vyššej politiky, čo ministri: Miška, Franci, Štefi chcú, akú taktiku vedú
          proti Viedni atď. „Ale teraz nemôž’ všetko odrazu. Už sú obrobené aj tie najvyššie kruhy a
          pamätajte, bude ešte, čo nebolo!“ Potom obyčajne dodal: „Ale, pán môj (alebo drahý
          priateľu, podľa toho, či pil s ním brúder a či nie), nedajže to ďalej, lebo je to tajnosť.
          To sme, vieš, v klube“ alebo; „to mi povedal medzi štyrmi očami štátny sekretár Gusti.
          Neviem prečo, ale mám k tebe takú dôveru, lebo viem, že si vážny a máš zmysel pre politiku,
          veď vieš…“
    </tei:p>
    <tei:p>
     A ten vážny, pre politiku zmysel majúci pán bol uveličený nad poslancovou dôverou a
          obyčajne ešte v ten istý deň, pod rúškom tajnosti, oznámil všetko svojim priateľom a
          doložil naostatok, že sa o tom dozvedel z najhodnovernejšieho prameňa. Celá vec sa ale pre
          obe strany dobre zvŕšila. Poslanec si zabezpečil aj naďalej oddanosť vplyvného pána a zase
          vplyvný pán tiež mal osoh, lebo mu vážnosť rástla v obecenstve, keďže sa vedelo, akú dôveru
          požíva vo vysokých smerodajných kruhoch. Medzitým ani jeden dôverou poctený pán nezbadal,
          že o nejakej tajnosti nemôže byť ani reči, lebo to pán poslanec ešte v predvčerajšom Pester
          Lloyde čítal, potom to trochu, podľa potreby prefarbil a ozdobil politickými veličinami.
    </tei:p>
    <tei:p>
     S menej vplyvnými, no predsa preňho osožnými ľuďmi, natiahol protektorský tón. Obyčajne
          poklepal po pleci takéhoto a usmial sa:
    </tei:p>
    <tei:p>
     — No, akože sa máme? — spýtal sa Zoltána. — Ešte vždy slobodný?
    </tei:p>
    <tei:p>
     — Veru, veľkomožný pán, — vzdychne so šibalským úsmevom, — ešte nechcem byť sputnaný
          ružovými okovami.
    </tei:p>
    <tei:p>
     — No, no, ste nebezpečný pre ženatých pánov, — pohrozil mu prstom, — mali by ste už raz
          vstúpiť do seba, — a prišiel k Spitzerovi.
    </tei:p>
    <tei:p>
     — Ale dobre vyzeráte, pán Spitzer, — zvolal a stískal mu ruku, — a vaša pani len tak
          prekvitá, takmer by som ju ani nebol poznal. A to je vaša dcéra, izé, akože sa volá? Aha,
          slečna Lujza, — doložil rýchle, keď mu chcel povedať. — Odpusťte, človek pozabudne, a to je
          hriech, ale čo môžeme? V terajšej politickej sezóne človek nevie, čo si má skôr počať.
          Niekedy od práce neviem, ani kde mi hlava stojí.
    </tei:p>
    <tei:p>
     — Neviem, čo len chcú tí interpelanti, — hneval sa Spitzer, — že vedú taký boj proti
          burze a papierovej pšenici.
    </tei:p>
    <tei:p>
     — Ale, hej, nemáte ani pochop o počte nespokojencov, až hrúza! Nedávno som viedol ostrý
          rozhovor s Arpádom Kontárom o burze. Až som sa spotil, kým som ho presvedčil o potrebe čím
          širšej slobody pre burzu. Kdeže zájdeme, ak obstriháme voľnosť obchodu? To, pravda, do
          verejnosti neprišlo, lebo sa to stalo v našom klube a sme predsa čestným slovom zaviazaní,
          aby sme nevynášali na verejnosť, čo sa stane medzi nami. Moje účinkovanie, — hovoril s
          vážnym prízvukom, — nesmeruje ta, aby som zbytočnými rečami v snemovni na daromnicu mrhal
          čas zákonodarstva, ale kde môžem, v klube, vo výbore sa ozvem a hájim i jednotlivcov, i
          záujmy môjho okresu, áno, aj celej vlasti.
    </tei:p>
    <tei:p>
     Konečne, keď sa už ku všetkým prihovoril, odviedol ho Viktor do bočnej miestnosti, aby
          si tam zahral tarok.
    </tei:p>
    <tei:p>
     V salóne medzitým plynul živý rozhovor,
    </tei:p>
    <tei:p>
     — Ako sa majú deťúrence? — spýtala sa Ilona švagrinej.
    </tei:p>
    <tei:p>
     — Ďakujem, sú na tento čas zdravé. Kde si bola predvčerom, bola som u vás.
    </tei:p>
    <tei:p>
     — Ako vieš, Aladár sa túla po školách, — odvetila chladno, — zunovalo sa mi doma, tak
          som sa išla s Mokrányikom prejsť. Vieš, s Aladárom už nie je na vydržanie, nič sa nehýbe,
          aby postúpil. Už štyri roky sedí na jednom mieste a kde nie, tu nič. To je už predsa do…
    </tei:p>
    <tei:p>
     — Ale, Ilonka, predsa musíš uznať, — odvetí Elenka ticho, — že on zato nemôže, veď…
    </tei:p>
    <tei:p>
     — Nemôže, všetko môže, ale keby zaňho ustavične iný, a môžeš veru kameň dvíhať, ako
          chceš, predsa len naspäť padá… — doložila zlostne.
    </tei:p>
    <tei:p>
     Elene zaihrali slzy. Poznala brata, aj jeho život. Vedela, že trpí pod ťarchou
          neprimeraného úradu a tiež ťažko znáša Iloninu nespokojnosť. Videla, že ho Ilona nemiluje,
          ba čo je ešte horšie, opovrhuje ním a k tomu vzbudila sa v nej hrozna predtucha, ktorú,
          pravda, dusila v sebe, lebo narážkam, ktoré vyšli od druhých, nechcela veriť.
    </tei:p>
    <tei:p>
     — Čo ti je? — spýtala sa jej uštipačne. Zlostila sa na ňu, ale aj závidela jej, keď
          videla, ako Viktor napreduje a ako sa vrtia okolo neho. „Votrelkyňa,“ myslela si, „mohlo
          všetko inakšie byť, keby sa neboli vtisli.“ Už zabudla na Rovesných peniaze.
    </tei:p>
    <tei:p>
     — Pozriže, — šeptala Komorská sudcovej, — tamtie dve švagriné, — šibla okom na Ilonu a
          Elenu, — istotne si veľmi príjemné veci hovoria, — a pritom sa usmiala a pozrela významne
          na sudcovú. Bruslická pozrela v tú stranu, pokývla hlavou, a už chcela niečo prehovoriť,
          ale vtom prišla k nim Klenovská, nemala teda času na poznámku, ale ešte stačila pozrieť na
          Komorskú, a to veľmi významne.
    </tei:p>
    <tei:p>
     Viktor zase celú svoju pozornosť obrátil k spoločnosti, ale zato mal času sledovať
          Ilonu. I videl, že nie je všetko v poriadku medzi švagrinami. Aby zahladil, prišiel k
          učiteľke.
    </tei:p>
    <tei:p>
     — Slečna Mariška, — a zložil ruky pred ňou k modlitbe, — prosil by som vás o niečo.
    </tei:p>
    <tei:p>
     — Čo by ste si žiadali? — spytuje sa a pozrela na klavír, vedela vopred, čo bude
          nasledovať.
    </tei:p>
    <tei:p>
     — Veľmi rád počúvam, keď hráte a s pôžitkom pozerám na vaše biele rúčky, keď s
          rýchlosťou…
    </tei:p>
    <tei:p>
     — Choďte, vy pochlebník, — zvolala so smiechom.
    </tei:p>
    <tei:p>
     — Tak, tak, pán Klenovský, — zamiešala sa Leona, — ani neviete, koľko sme sa ju už
          naprosili.
    </tei:p>
    <tei:p>
     Pravdu rečúc, chcela byť s Bruslickým, a to nehatená. Pri hudbe sa smelšie hovorí a
          nepovolaní nepočujú rozhovor.
    </tei:p>
    <tei:p>
     — Nepochlebujem, slečna, prosba mi ide zo srdca, — a položil si ruku na prsia, hľadiac
          na ňu vážne a prosebne.
    </tei:p>
    <tei:p>
     — Nech sa vám stane po vôli, — a sadla si ku klavíru.
    </tei:p>
    <tei:p>
     — Ktorúže teda? — spýtala sa s úsmevom a oči jej zalietli do druhej izby, kde páni hrali
          karty. Prsty jej prelietli bleskurýchle po klávesoch, akoby chcela vyskúšať akosť nástroja,
          potom prešla do forte, udrela niekoľko plných akordov, zatým zase prešla do piana. Zaznela
          známa maďarská pieseň:
    </tei:p>
    <tei:p>
     „Nincs cserepes tanyám…“
    </tei:p>
    <tei:p>
     Stoličný lekár pri počutí svojej obľúbenej piesne pozrel na Marišku, usmial sa, a keď sa
          im oči stretli, máličko pokývol hlavou, aby vedela, že porozumel, komu patrí prvá pieseň.
    </tei:p>
    <tei:p>
     Po prvých zvukoch klavíra Viktor sa ponáhľal k Elenke.
    </tei:p>
    <tei:p>
     — Nezabúdaj na úlohu domácej panej, — povedal jej ticho, ale tvrdo. — Len nechceš
          vyvolať nejaký hysterický výstup, — hľadel na ňu hrozivo.
    </tei:p>
    <tei:p>
     Zbledla, zachvela sa a sklonila hlavu.
    </tei:p>
    <tei:p>
     — Nezabudni, čo som ti povedal, — podotkol a pristúpil k Ilone. Začal sa s ňou
          priateľsky zhovárať.
    </tei:p>
    <tei:p>
     Elena prešla k Mariške. Hrala čardáš. Mladým začali hrať žilky.
    </tei:p>
    <tei:p>
     — Milostivá pani, — ozval sa niekto za Iloniným chrbtom.
    </tei:p>
    <tei:p>
     Obzrela sa. Zoltán stál za jej stoličkou. Nahol sa trochu k nej.
    </tei:p>
    <tei:p>
     — Pamätáte sa na tento čardáš? Pri ňom sme tancovali na elitnom bále.
    </tei:p>
    <tei:p>
     — Ach, bože! Kto by mohol zabudnúť na ten pôžitok! — pateticky si vzdychla a usmiala sa.
    </tei:p>
    <tei:p>
     — Ste veľmi láskavá, — odvetil jej Zoltán tým istým tónom a pritom smelo, ba bezočivo
          pozrel na ňu, akoby ju chcel pohltiť. Výraz miernil len zdvorilý úsmev.
    </tei:p>
    <tei:p>
     Viktorovi nebol po vôli Zoltánov príchod a zachmúril sa nad jeho spôsobom, ale nedal
          znať na sebe nevôľu. Pozrel na Ilonu, akoby čakal, čo ona na to. Cítiac na sebe Zoltánov
          bezočivý pohľad, rozprestrela vejár, aby ju nevidel a pozrela na Viktora. Keď videla
          výčitku i žiarlivosť sršať z jeho očí, prešlo jej umom: „Pozri len, ako žiarli,“ i dostala
          chuť trochu ho potrápiť. Oprela sa o chrbát pohovky a povedala zádumčivo:
    </tei:p>
    <tei:p>
     — Od tých čias už mnoho vody uplynulo.
    </tei:p>
    <tei:p>
     Ilonina poznámka rozjasnila Zoltána. Zdalo sa mu, akoby bol v nej zobudil už dávno
          zabudnutý pocit. Uklonil sa pred ňou hlboko a pozval ju do tanca.
    </tei:p>
    <tei:p>
     Vstala, pozrela na Viktora, akoby mu chcela povedať: „Odpusť, ale vidíš, že nemôžem
          inak.“
    </tei:p>
    <tei:p>
     Viktor zostal na okamih stáť pri prázdnej pohovke. Nespustil z nej oči. Nevdojak pozrel
          ku klavíru i videl pri Mariške stáť Elenu, opretú o klavír. Bola bledá ani stena. Ustrnulo
          pozrela naňho.
    </tei:p>
    <tei:p>
     Sklopil oči. „Zbadala,“ pomyslel si. V prvom okamihu pocítil bodnutie do srdca, ale hneď
          nato pozrel na ňu takým úsmevom, že chuderka hneď sklopila oči. Poobzeral sa ešte, či druhí
          hostia nezbadali a vrátil sa k pánom.
    </tei:p>
    <tei:p>
     Tam už bola hra v plnom prúde. Spitzer mal pred sebou hŕbu peňazí; boli pekne
          poukladané. Hral gavaliersky. Postavil na hocijakú kartu. Či pri výhre a či pri prehre
          robil sa ľahostajným, akoby sa ho celá hra ani netýkala. Peniaze lenivo zhŕňal k sebe,
          akoby boli nejaké smeti a boli mu len na obtiaž.
    </tei:p>
    <tei:p>
     Spoluhráčov to hnevalo, keď videli, ako ich obohráva a ešte sa aj pretvaruje. Najviac
          pučilo Podbanského, ktorý už hodne prehral a pritom sa snažil byť veselým.
    </tei:p>
    <tei:p>
     — Poď sem, poď, — zavolal Viktorovi, ktorý sa práve teraz k nemu usadil. — Pán Spitzer
          má dnes nehorázne šťastie. Všetkých nás už poriadne ošklbal. Možno, že sa karta premení,
          keď aj ty sadneš medzi nás, — a siahol pravou rukou za pohárom. Bol prázdny.
    </tei:p>
    <tei:p>
     — Pišta! Nalej pánovi veľkomožnému. Ako sa to obraciaš? — hrešil Viktor mládenca a vzal
          karty do ruky. Mal dvadsať. Položil päťkorunovú vízu a začal predávať. — Počkaj, veď ťa ja
          naučím, — zastrájal sa, — tu sa rozhadzovať. — Dvaja odskočili, zostal len Spitzer a on.
          Keď Spitzer dogustíroval kúpenú kartu, mal tridsaťjeden. Vplatil dnu a pýtal dvadsať korún,
          Spitzer pozrel si kraj karát, zaplatil a pýtal ešte raz toľko.
    </tei:p>
    <tei:p>
     Viktorovi počínalo byť úzko okolo srdca. Odskočiť už nemohol a pozornosť všetkých hráčov
          bola naňho upretá.
    </tei:p>
    <tei:p>
     — Ukážte mi dve karty, — a pozrel skúmavo Spitzerovi do očí, či v nich nevyčíta niečo.
    </tei:p>
    <tei:p>
     Bez všetkého rozmýšľania ukázal mu guľovú sedmičku a zelenú desiatku. Ľahostajný úsmev
          ešte vždy mu ihral okolo úst. Vytiahol z tobolky cigaru, konček z nej odkrojil zapálil si a
          so zrejmým pôžitkom vypúšťal vonný dym.
    </tei:p>
    <tei:p>
     „Chceš ma napáliť?“ hútal si Viktor, „iste, že ma chceš len odstrašiť, a ak by predsa?“
          — E, čo! — vzal dva dvadsaťkorunáky, hodil ich medzi druhé a spýtal sa Spitzera, čo má.
    </tei:p>
    <tei:p>
     Spitzer bez slova ukázal tri sedminy, a keď videl, že Viktor má len tridsaťjeden, zhrnul
          peniaze k sebe.
    </tei:p>
    <tei:p>
     Viktor bez slova hodil karty na stôl. Mrzelo ho, lebo posledná šnúra stála okolo sto
          korún.
    </tei:p>
    <tei:p>
     — Nič to zato, — chlapil sa, — veď ich ja ešte dostanem naspäť… Sprepadené nešťastie, už
          ma mesiac prenasleduje.
    </tei:p>
    <tei:p>
     V nasledujúcom delení vyhral niekoľko korún, potom zase prehral väčšiu sumu.
    </tei:p>
    <tei:p>
     Medzitým sa dvere na jedálni roztvorili, v nich sa zjavila stará Klenovská s Elenou.
          Volali pánov k stolu.
    </tei:p>
    <tei:p>
     Hostia zaujali miesto okolo dlhočizného stola, na ňom boli nakopené rozličné pečivá a
          zákusky.
    </tei:p>
    <tei:p>
     Elena nalievala do šálok vonný čaj.
    </tei:p>
    <tei:p>
     — Dovoľže, dušička, — zvolala Ilona, — pomôžem ti, — vzala nádobu s čajom a nalievala z
          druhej strany.
    </tei:p>
    <tei:p>
     Robila to nenútene, hladko, každý ju zbadal a Elena tiež videla rozdiel medzi sebou a
          Ilonou. Pri nalievaní vždy niečo štebotala, ku každému mala slovo, žart a úsmev. Celú
          spoločnosť opanovala.
    </tei:p>
    <tei:p>
     Elena, vidiac Iloninu prevahu, stala sa utiahnutou, bojazlivou. Pri rozhovore sa vždy
          bála, že ju vysmejú, ak povie niečo naivné. A predsa keď pozorovala tok rozhovoru, cítila,
          že vlastne sa v ňom nič zvláštne nenachodí, ba že je prázdny, banálny… Hej, keby mala v
          mužovi oporu, keby sa cítila ozaj domácou paňou, veru by sa vedela aj ona pozvŕtať a
          povedať niekoľko všedných, nič neznamenajúcich fráz. Ale takto, osamelá, opustená, klesala
          na duchu a sama sa podceňovala. Ľudia obyčajne hneď vybadajú pomer medzi ženou a mužom… Len
          čo zbadajú nesúlad medzi nimi, tak sa obyčajne pridružia k silnejšej stránke. Pravda, sú
          ľudia, ktorí sa pripoja k slabším, hája ich i súcitia s nimi, ale sú zriedkavejší, hoci
          cennejší v spoločnosti, áno, sú často v tom istom stave.
    </tei:p>
    <tei:p>
     Viktor sedel s Vladom na konci stola.
    </tei:p>
    <tei:p>
     Kedykoľvek pozrel Viktor na Elenu, vždy stiahol trochu obrvy na znak nespokojnosti. Už
          aj na tú najmenšiu chybu hľadel cez zväčšujúce sklo. Aj tam našiel chybu, kde jej vlastne
          ani nebolo. A teraz zase naskytla sa nešťastná príležitosť, kde ju mohol porovnávať s
          Ilonou. Čím dokonalejšou sa mu zdala Ilona, tým väčšmi klesala pred ním na cene Elena.
    </tei:p>
    <tei:p>
     Vlado naraz dobrácky pozrie na Elenku. Zbadal jej tichosť, zmalátnenosť. „Niečo je mojej
          sestričke,“ pomyslel si a sústrastne pozrel na ňu, hneď nato ale zabudol a usmieval sa nad
          Iloniným vyvádzaním.
    </tei:p>
    <tei:p>
     — Daj mi pokoj, dievčička, s tvojím čajom, — bránil sa starý Klenovský, keď mu chcela
          Elenka naliať, — to ti takému starému zemanovi žalúdok neprijme. Či je to voľačo, trocha
          teplej, osladenej vody! — bránil sa so smiechom už trochu potrundžený a pozrel na ňu
          priateľsky.
    </tei:p>
    <tei:p>
     — Ale, apa! — smiala sa hlasite, — aspoň trošičku, — núkala ho ďalej.
    </tei:p>
    <tei:p>
     — Božechráň, — zvolal akoby zostrašene a zakryl si šálku dlaňou, — to už nie! Ale keď mi
          už nasilu chceš poslúžiť, tak mi daj pohár vína, to už bude voľačo.
    </tei:p>
    <tei:p>
     — Vďačne, — skočila a už lievala mu do pohára.
    </tei:p>
    <tei:p>
     — Tak, — zvolal, — z tvojej ruky aj med sladký, — a vypil ho na dúšok. — Vidíš, to som
          na tvoje zdravie, — a uklonil sa.
    </tei:p>
    <tei:p>
     — Nech vám je na úžitok, — zvolala. Tak jej dobre bolo teraz okolo srdca, keď videla, že
          má niekoho, kto ju rád vidí.
    </tei:p>
    <tei:p>
     A ozaj, starý Klenovský rád videl nevestu. Nie z vďaky, za veno, ale sa mu páčila jej
          tichá povaha a rád sa bavieval s vnúčatami, keď totiž mal čas na to. Páčilo sa mu, keď sa
          mu Melánka driapala na lono a malý ho tiež už počal ťahať za fúzy. V taký čas sa hral s
          nimi ako dieťa a narobil takú trmu-vrmu, až sa ľudia zbehávali. Elenka sa pritom smiala, až
          sa za boky chytala a bola vďačná starému, že chce jej deti, preto si ho aj zamilovala.
          Starý Klenovský to vycítil a od tých čias nastal medzi nimi priateľský, dôverný pomer.
    </tei:p>
    <tei:p>
     — Ako sa Elenka rozveselila, — hovorila sudcová starej Klenovskej. — Človek by ani
          nepomyslel, že vie byť aj taká, a ako jej to sluší.
    </tei:p>
    <tei:p>
     — Ach, áno! Môj starý je nenapraviteľný vetroplach, vždy má niečo. A keby ste ho len
          videli, čo ešte s deťmi navystrája, niekedy sa nazdám, že už hádam aj dom zrútia, taký
          štabarc s nimi narobí.
    </tei:p>
    <tei:p>
     Mladý Bruslický sedel medzi Leonou a Lujzou. Obom venoval pozornosť, stále sa alebo k
          jednej, alebo k druhej klonil. Teraz práve s napnutosťou počúva Leonu. Vypráva mu čo jej
          grófka Médi písala, ako sa zabávala cez fašiangy a na koľkých báloch sa zúčastnila. Ona
          vraj tiež mala ísť do Pešti, ale nemohla pre smútok, lebo jej tetka zomrela.
    </tei:p>
    <tei:p>
     Lujza priložila batistový ručníček k ústam, aby ním zakryla posmešný úsmev, lebo vedela,
          že Leonin otec je zadĺžený ako mnoho iných úradníkov. Ale predsa nemohla zdržať, aby
          nezakašlala.
    </tei:p>
    <tei:p>
     Bruslický obrátil sa k Lujze. Ale Leona zúrivý pohľad vrhla na ňu. Lujza, akoby nič
          nebadala, utrela si ústa ručníčkom a vtom zatrblietali sa jej drahokamy na prsteňoch a na
          náramnici.
    </tei:p>
    <tei:p>
     Nálada čím diaľ, tým bola živšia. Zoltán s Mácsayom usilovali sa dvoriť slečnám, čo im
          tieto odplácali ľúbezným úsmevom. Spitzerka už aj po tretí raz opakovala citáty z nemeckých
          klasikov a medzi iným ustarostene oznámila, že pôjde do Marienbadu na leto, lebo jej už
          domáci lekár nedá pokoj. Stoličný lekár kedy-tedy prehovoril s fiškusom a veľmi zhusta
          pozrel na Marišku, áno, stalo sa, že stiahol obočie, keď videl, ako sa Mácsay obracia okolo
          nej.
    </tei:p>
    <tei:p>
     Spitzer už druhý raz dojedal tenké rezíky šunky, aby aj tým dokázal, že on nič nedá na
          rituálne predsudky. Medzi jedením ustavične hovoril, a to dosť hlasne. Vše sa obrátil ku
          Komorskému, vše k Podbanskému. Rozprával im, aký výborný kšeft urobil jeho brat, keď kúpil
          majetok od Kozlajovcov.
    </tei:p>
    <tei:p>
     — Predstavte si, páni, dal im stodvadsaťtisíc! A čo myslíte? Len za drevo v hore dostal
          osemdesiattisíc, pozemky, grunty, to mu všetko za bagateľ zostalo. To je kšeft! — vzdychol
          si a pozrel na Podbanského.
    </tei:p>
    <tei:p>
     Podbanský sa nijakým činom nevedel oduševniť nad výborným kšeftom, práve naopak,
          nepríjemne sa ho dotklo, lebo s Kozlajovcami bol v rodine a potom mu bolo ľúto pádu starej
          zemianskej famílie a nevdojak skrsla v ňom obava, či konečne Spitzer aj s ním neurobí
          podobný, výborný kšeft.
    </tei:p>
    <tei:p>
     — Veru je to výborná kúpa, — poznamenal Podbanský polovážne, polosatiricky, — a taká sa
          môže len
     <tei:emph>
      vám
     </tei:emph>
     vydariť.
    </tei:p>
    <tei:p>
     Spitzer nezbadal hrot v Podbanského poznámke a uveličene pokračoval:
    </tei:p>
    <tei:p>
     — Veru, páni moji, musí sa človek v čepci narodiť, aby ho také šťastie stretlo. Iný
          krvopotne lopotí, aby si zabezpečil živobytie a niečo si aj zgazdoval pre svoju rodinu, — a
          pritom povedome pozrel na skvostne oblečenú ženu a dcéru.
    </tei:p>
    <tei:p>
     „Čert ťa vezmi aj…“ pomyslel si Podbanský, „ako sa chvastá a ešte ti skromnosť otiera
          pod nos.“
    </tei:p>
    <tei:p>
     — Vysokoctená spoločnosť! — bolo počuť hlas z nižného konca stola.
    </tei:p>
    <tei:p>
     Pozornosť spoločnosti obrátila sa v tú stranu, len čo panie, ako to už vždy býva,
          hovorili ešte medzi sebou, a starý Klenovský sa smial, až mu slzy tiekli po líci nad
          anekdotou, ktorú práve teraz dovŕšil sudca.
    </tei:p>
    <tei:p>
     — Prosím ťa, otče! — zavolal na Klenovského a hlas mu znel tvrdo, rozkazujúce. V tom
          okamihu zamĺkol, akoby mu boli dobrú vôľu jedným švihom odťali.
    </tei:p>
    <tei:p>
     — Vysokoctená spoločnosť! — začal Viktor poznove. — Naša starodávna obyčaj, ktorú sme od
          našich slávnych predkov zdedili, je, že kdekoľvek sa zídeme pri pohári dobrého vína, vždy
          sa pozdravíme a prajeme si jeden druhému všetko dobré od pána boha. Ja túto starodávnu
          obyčaj tiež zachovávam, a to aj teraz konám s ochotou, áno i s radosťou. Srdečne sa teším,
          že môžem svoj pohár vyprázdniť na krásny veniec dám a na vzácnych a vysokoctených pánov,
          ktorých mám česť pozdraviť vo svojom skromnom príbytku. Prv ale, kým by som pripil na
          vzácne vaše zdravie, dovoľte mi, vysokoctená spoločnosť, vyzdvihnúť ešte jedného člena
          našej spoločnosti, — a tu sa obrátil k vyslancovi, ukloniac sa trochu a ľúbezný úsmev mu
          poihral okolo úst, — ktorý neodhodil moje pozvanie, ale blahosklonne prišiel do nášho
          kruhu.
    </tei:p>
    <tei:p>
     — Tak je! — zvolal Mácsay, až sa jeho susedka trhla, a pozrel na poslanca, či ho zbadal.
    </tei:p>
    <tei:p>
     — A to je náš vysokozaslúžilý a všeobecnej láske a úcte sa tešiaci a od nás všetkých
          vrelemilovaný poslanec…
    </tei:p>
    <tei:p>
     — Éljen! Éljen!
          — zaburácalo jedálňou.
    </tei:p>
    <tei:p>
     Viktor trochu zastal, aby spontánny výbuch súhlasu nebol hatený, potom ale pokračoval:
    </tei:p>
    <tei:p>
     — A môj milý Šándor báči, za ktorého — nechcem byť profánny, ale odpusťte, niekedy
          človeka tak cit opanuje, že ho nie je vstave na uzde držať, a preto vyslovím to otvorene, —
          tu sa mu hlas stal citnejším, áno aj zatriasol sa mu pohnutím, — a za ktorého som hotový v
          každom okamihu aj do ohňa skočiť.
    </tei:p>
    <tei:p>
     Ostatné slová vyslovil rýchle a vyvýšene, chcel tým znázorniť svoje oduševnenie. Ale
          potom tichým, trochu žartovným tónom dokončil.
    </tei:p>
    <tei:p>
     — Keď pripíjam vysokoctenej spoločnosti na zdravie, vyprázdňujem svoj pohár na jeho
          veľkomožnosť nášho milovaného pána poslanca a na môjho drahého Šándor báčiho s tým želaním,
          aby ho Všemohúci udržať ráčil v stálom zdraví a šťastí na radosť nám a na osoh celej našej
          vrelemilovanej vlasti až do najkrajnejších hraníc ľudského života. Éljen!
    </tei:p>
    <tei:p>
     — Éljen! Éljen! — ozývalo sa sieňou. Každý vstal a ponáhľal sa, aby si mohol štrngnúť s
          takou významnou osobnosťou. Mácsay so Zoltánom boli medzi prvými, ktorí si s ním štrngli.
          Aladár sa tiež poponáhľal k nemu, uklonil sa pred ním hlboko a štrngol si s ním. Keď išiel
          naspäť na svoje miesto, stretol sa mu pohľad s Iloniným.
    </tei:p>
    <tei:p>
     Ilona, kým Viktor rečnil, oka z neho nespustila. Oči sa jej leskli, červeň vstúpila jej
          do tvári, lebo Viktorova mužná postava, gavalierske držanie a ten výraz — menil ho sťa
          umelec na nástroji — mocne ju dojal. A teraz vidí svojho muža, belohlávka, s dobrou, ale
          nevýznamnou tvárou, ako sa blíži s prázdnym pohárom v ruke, práve tak ako Máčay — ako
          pudlík — prišlo jej na um.
    </tei:p>
    <tei:p>
     Aladár zbadal, ako stiahla obočie i zaťala pery. Znepokojil sa. „Čo sa jej mohlo stať,
          že je taká znechutená?“ Prišiel k nej, usmial sa na ňu dobráckym úsmevom.
    </tei:p>
    <tei:p>
     — Ilonka, — šeptal jej do ucha, — hneváš sa, a či ti niečo chybí?
    </tei:p>
    <tei:p>
     — Ale, daj mi pokoj, — odvetila zlostne, ešte viac popudená jeho otázkou, — radšej
          počúvaj, či nevidíš, že Šándor báči hovorí?
    </tei:p>
    <tei:p>
     Aladár sa trhol, pozrel dookola a keď videl, že Leona spozorovala Ilonin hnev, chcel sa
          usmiať, aby zastrel nesnádze, ale sa mu nepodarilo.
    </tei:p>
    <tei:p>
     Po poslancovej reči nasledovala spústa toastov. Aladár tiež pripil poslancovi. Jeho
          toast, čo sa hodnoty týka, v ničom sa nelíšil od Viktorovho, áno, zakončil sa aj všeobecnou
          frázou o najkrajnejšej hranici ľudského života, a predsa nemal žiadny účinok. Ilona
          odmenila jeho námahu ešte zlostnejším pohľadom, ba jej krásne rtíky niečo aj zašeptali, čo
          sa podobalo veľmi slovu „somár“ a potom sa odvrátila od neho, aby započala rozhovor s
          Julkou Pekáčovou.
    </tei:p>
    <tei:p>
     Ale mládež a vôbec dámy zunovali ustavičné zdravice a vstali od stola a vrátili sa do
          salónu, aby sa tam svojsky zabavili. Mariška zase sadla ku klavíru, a hneď nato bolo
          všetko, čo mladšie, v tanci. Vlado tiež išiel za nimi s úmyslom, že si udobrí ženu. Druhí
          páni sa až rozplývali od lásky. Starý Klenovský so starým Bruslickým sa objímali a
          veľavýznamný akt potykania zapečatili slávnostným a hodne vlažným bozkom.
    </tei:p>
    <tei:p>
     Poslanec, očemerený od množstva úprimnej lásky, bezhraničnej úcty a neohrozenej
          oddanosti, ktoré sa sťa príval liali naňho zo všetkých strán, dal Viktorovi, Podbanskému a
          Aladárovi znamenie, aby šli za ním. Oni, vyskúšaní už v takýchto veciach, vytratili sa
          nebadane z jedálne a prešli do Viktorovej pracovne.
    </tei:p>
    <tei:p>
     Keď už boli všetci spolu, poslanec sa opatrne poobzeral po izbe, či sa náhodou ta
          neskryl niekto nepovolaný, potom ale začal ticho a rýchlo hovoriť.
    </tei:p>
    <tei:p>
     — Nezdá sa mi terajší politický stav, — a pozrel na nich ustarostene. — To viete, že so
          mnou stojíte a so mnou padnete, a preto urobte to, čo vám poviem. Pôda pod nami nie je taká
          pevná, ako čo myslíme. Hoci máme ohromnú väčšinu, predsa sa situácia môže pre nás neprajne
          zmeniť. Noví ľudia sa začínajú driapať na povrch. Všade tlie nespokojnosť. Socialisti a
          národniari rýpu a k tomu tí hladoši! — A tu si vzdychol. — Dajte pozor na Žitnického. Je
          nebezpečný štréber. Založil už aj nové stoličné noviny „Örálló“. Ich redaktora Arpáda
          Fényköviho poznáte. Prekliaty Fénykövi, v každom čísle ma napáda, a čo je najhoršie,
          posmech vystrája zo mňa a z našej strany. Žitnického ale vychvaľuje do neba ako nejaký div
          múdrosti. Nieto tej maličkosti, ktorú Žitnický urobí, aby ju nenadúchal na veľavýznamný
          skutok. Nepoviem, že by tým naša strana bola v stolici otrasená, ale čert nespí, bdieť
          musíme. Okrem toho ten Týždenník úžasne sa šíri medzi ľudom. Tu už treba niečo robiť. A
          ešte aj ten pansláv Stracinský! Čo len chce? Kancelária mu ide najlepšie, zarobí viac ako
          našich päť advokátov dohromady. Ľud sa hrnie k nemu a naši tiež ho neobídu.
    </tei:p>
    <tei:p>
     — Hja, braček, — skočil mu do reči Podbanský, — keď má viac v päte, ako iný v hlave. Ja
          som mal tiež proces, za ktorý by som nebol dal ani deravý groš, ťahal sa už päť rokov…
          Vieš, s nápadníkmi starej Kornayčky; testamentárne mi bola poručila svoj majetok, vytvoriac
          z neho svoju bližšiu rodinu. Tak pansláv sem, pansláv tam, keď ide o majetok, šiel som k
          nemu — a o pár mesiacov som už sedel na zdedenom majetku.
    </tei:p>
    <tei:p>
     — Veď v tom väzí nebezpečenstvo, že je podkovaný. A konečne, nechže by bol aj Slovákom i
          čertom i diablom, len keby do všetkého nepchal nos. Veď starý Komárik bol tiež Slovák a
          dobrý advokát, držal aj Národnie noviny a na stenách uňho nevidel si iné obrazy, len
          podobizne najväčších panslávov. Vždy sa škriepil s nami, politizoval, ale pritom bol
          fidélny chlapík, všetci sme ho mali radi, lebo sa nestaral do ničoho.
    </tei:p>
    <tei:p>
     Ale tento sa všade pchá, chodí po ľuďoch, aby ich vraj naučil práva si hájiť. Povedzte
          mi, načo je ľudu politika? Kde to zavedie? Veď je to celá anarchia!
    </tei:p>
    <tei:p>
     — A ak tu ešte stvorí národnostnú stranu, aké to bude nebezpečenstvo pre nás! Naša
          strana oslabne, môže sa stať, že samostatne vystúpia, možno so Žitnickým, a ten je vstave
          sa spojiť proti nám aj s čertom. Stracinský, hľa, založil tu panslávske noviny, kde dosiaľ
          bol vzorný mier, pokoj. Do týchto čias sme mohli vždy vláde s čistým svedomím oznámiť, že
          naša stolica je nepoškvrnená, vlastenecká, že náš dobrý slovenský ľud sa dá viesť… A teraz
          aká pokuta prišla na nás! V Pešti utratíme dôveru, ak sa ukážeme slabými. Najmä teraz, keď
          sa vláda musí, čo sa mandátov týka, opierať o národnostné kraje.
    </tei:p>
    <tei:p>
     — To nesmie byť! — zvolal. — Prešli krásne aranjuezské dni,
          teraz prišiel čas na konanie. Stoj čo stoj musíme si zachrániť dobré meno a
          dôveru tam hore. Viete čo? Dopočul som sa, že sa nejaký rechtorík pechorí, izé, akože sa
          volá — no — je učiteľom v Rovesnom.
    </tei:p>
    <tei:p>
     — Ach, už viem, — skočil Viktor do poslancovej reči, — to je Poničan, on najväčšmi búri
          medzi ľudom a je vo veľkom priateľstve so Stracinským.
    </tei:p>
    <tei:p>
     — Tohto načneme, — pokračoval poslanec. — Nie je mi milé, ale musí byť. Nech už raz
          prídu k rozumu a nech začúchnu. Keď pocítia, že si nedáme brnkať popod nos, zháčia sa. A čo
          len jeden rechtorík, dajtimibože! — zahladil, akoby sa chcel ospravedlniť.
    </tei:p>
    <tei:p>
     — To je vaša úloha, pán Rovesný, — obrátil sa k Aladárovi a keď zbadal, že sa mu nová
          úloha nepáči, doložil tvrdo: — Len nijaké citlivuškárstvo, či chcete zostať do smrti
          podškôldozorcom s mizerným platom? A či mienite i sa stať škôldozorcom s titulom
          kráľovského radcu? Voľte si: lebo, lebo! Teraz sa vám poskytuje príležitosť dokázať, či ste
          spoľahlivým a ráznym človekom. O panslávov sa nebojte, oni sa nestratia, vyžijú. Sto ráz
          ich trepni o zem a sto ráz vstanú, to isté sa stane aj s Poničanom.
    </tei:p>
    <tei:p>
     — Ale ako to spraviť, veď je Poničan v stolici jeden z najpilnejších učiteľov?
    </tei:p>
    <tei:p>
     — Ako? — smiešna otázka, — hneval sa poslanec, — nuž či vám ešte aj to mám na lopate
          podať? Je to moje povolanie? Učiteľstvo predsa pripadá do vášho kruhu.
    </tei:p>
    <tei:p>
     — Netráp sa o to, — riekol Podbanský, — my to už vyvaríme spoločne s Viktorom.
    </tei:p>
    <tei:p>
     Vrzgli dvere, obzreli sa i videli v nich zvedavú Spitzerovu tvár.
    </tei:p>
    <tei:p>
     Poslanec zmraštil tvár. Všetci traja akoby na povel pozreli na seba. „Špicľuje nás,“
          preletelo im mozgom. V tom okamihu už sa usmievali.
    </tei:p>
    <tei:p>
     — Kdeže ste, prepánaboha? — zvolal Spitzer nevinne, ba ustarostene. — Stratíte sa nám a
          my by sme sa chceli ešte zahrať, ale ako, keď nám partneri chýbajú. Myslím si, idem ich
          pohľadať, beztak som Viktorovi dlžný revanš.
    </tei:p>
    <tei:p>
     — Viac som pil, — vyhováral sa poslanec, — chcel som si trochu oddýchnuť, aby mi
          vyvetralo trochu, domáci pán má sakramentsky tuhé víno, — a pohrozil s úsmevom Viktorovi.
    </tei:p>
    <tei:p>
     — Ak ráčite dovoliť, môžeme ísť a gavaliersky revanš pána Spitzera prijímam, — odvetil
          Viktor a uklonil sa.
    </tei:p>
    <tei:p>
     — Prosím, — ohrádzal sa skromne Spitzer, — ja naveky hrám ako gavalier. Nikto nesmie o
          mne povedať, že by som bol šmucig.
    </tei:p>
    <tei:p>
     Vrátili sa do susednej izby, kde ich už kompánia netrpezlivo čakala. Hneď nato pohrúžili
          sa do hry.
    </tei:p>
    <tei:p>
     *
    </tei:p>
    <tei:p>
     O tretej po polnoci sa hostia rozišli.
    </tei:p>
    <tei:p>
     Hoci sa Viktorovi večierok nad očakávanie vydaril, predsa reči Šándor báčiho — potom ho
          aj Spitzer poriadne ošklbal a starosť ho tiež trápila, kde zase vziať peniaze — všetko to
          ho značne znechutilo. Keď prišiel do spálne, bez ďalších okolkov povedal Elene, že musí
          ráno ísť k rodičom, aby mu dali tisícku, alebo nech mu žírujú zmenku, lebo peniaze hneď
          potrebuje. A nech sa preto nerozčuľujú, on to v najbližšom čase beztak vyplatí a to
          istotne, lebo mu má vrátiť ten a ten, a tiež za istú prácu dostane väčšiu sumu.
    </tei:p>
    <tei:p>
     — Akože pôjdem, keď sme len pred troma mesiacmi dostali dvesto korún a ešte nám mama
          všetko poslala, čo nám je potrebné do komory.
    </tei:p>
    <tei:p>
     — Len choď, dušička, — povedal jej vľúdne, ešte ju aj okolo drieku oblapil, — vieš, toto
          je mimoriadny výdavok. Nemal som šťastie, ale sa to viac nestane. A konečne, ak sa boja,
          alebo nemajú, nech mi pošlú len podpísanú zmenku, veď ja to všetko do knota vyplatím. Ale
          musím takto žiť. Ináč by sa o mňa nikto neobzrel a takto o rok o dva budeš poslancovou
          ženou.
    </tei:p>
    <tei:p>
     Elena si vzdychla.
    </tei:p>
    <tei:p>
     — Všakver pôjdeš, — a milo pozrel na ňu.
    </tei:p>
    <tei:p>
     Usmiala sa smutne:
    </tei:p>
    <tei:p>
     — Aký vieš byť dobrý, keď potrebuješ peniaze.
    </tei:p>
    <tei:p>
     — Ale, nechajže, či som ti nie dobrý? A konečne, nemôžem byť vždy ako med, vieš, že mám
          rozličné nepríjemnosti. — Všakver pôjdeš? Ináč ma do najväčších rozpakov donesieš… A vieš,
          aj pre pokoj, — posledné povedal vážne.
    </tei:p>
    <tei:p>
     — Veď, ale čo doma? Už sa mi minule žalovali, že im obchod nejde tak ako predtým.
    </tei:p>
    <tei:p>
     — Ale, čoby, — povedal, — to vieš, starí už tak radi postonú, a veď som ti už povedal,
          ak nemajú hotové, nech mi žírujú, veď si ja to vyplatím.
    </tei:p>
    <tei:p>
     — Už len pôjdem, ale ma trápi, ako sa im zase ukázať, ako zase pýtať?
    </tei:p>
    <tei:p>
     — To nech ťa netrápi, už som ti tisíc ráz povedal, že sa nemajú čo obávať.
    </tei:p>
    <tei:p>
     Nastala tichosť. Všetko spalo, len Elenka nemohla usnúť. Ťažké myšlienky sa jej rojili v
          hlave, strach zaľahol na ňu. Ani nezbadala, len keď slza za slzou počala jej tiecť po
          tvári. Trela si ich a obrátila sa na druhú stranu.
    </tei:p>
    <tei:p>
     V postieľke sa pohlo najmenšie dieťa a zamrnčalo. Vstala, zapálila sviečku, bolo
          skopané. Pretiahla ľahučko rukou po obnaženom stehienku. — Chúďa, aké je studené, — i
          prikryla ho nežne perinkou, poutláčala ju po bokoch, aby sa zohrialo.
    </tei:p>
    <tei:p>
     *
    </tei:p>
    <tei:p>
     Ilona mlčky išla domov. Dosť ju muž prehováral, ale neosožilo, ani slova nepreriekla.
    </tei:p>
    <tei:p>
     — Ale Ilonka, duša drahá, — pritiera sa k nej Aladár a zamilovane pozerá na ňu, —
          nebuďže taká, no, ide pavúk po stene, kým sa Ilka zasmeje, — a chcel jej tvár podvihnúť,
          aby ju prinútil pozrieť mu do očí. — Hľa, aká si bola dneska driečna.
    </tei:p>
    <tei:p>
     Odsotila ho.
    </tei:p>
    <tei:p>
     — Ako len môžeš byť taký, keby si sa len bol videl, akú hlúpu úlohu si hral no vieš,
          bolo to s tebou na zutekanie. A ešte ten mizerný toast!
    </tei:p>
    <tei:p>
     — Prečo? — spytuje sa zahanbený. — Nepamätám sa, že by som bol povedal niečo nemiestne?
    </tei:p>
    <tei:p>
     — Ale si ani nepovedal, čo by niečo stálo. Či vidíš Viktora, aký je, všetko sa točí
          okolo neho, ale ty? Ty, kde ťa postavia, tam ťupíš, fuj! Si ako nejaký rechtor!
    </tei:p>
    <tei:p>
     — To mi viac nepovedz, — skríkol urazene. Veď mu hodila najťažšiu urážku do tvári. — Ako
          len môžeš niečo také povedať? — doložil tichšie, zľakol sa, že ju urazil.
    </tei:p>
    <tei:p>
     — Ja nešťastná stvora! — vzdychla si, padla na pohovku a zakryla si oči.
    </tei:p>
    <tei:p>
     — Dušička, neplač, prosím ťa, odpusť mi. Vieš, ako ťa milujem a potom som viacej pil,
          tak môžbyť, že zato. No, uspokoj sa, — a kľakol pred ňu, objal jej nohy a tvár si zakryl do
          jej lona.
    </tei:p>
    <tei:p>
     — Choď preč! — zvolala a rukou ho odtískala.
    </tei:p>
    <tei:p>
     — Pôjdem, duša drahá, ale mi musíš odpustiť, — prosil ju pri nohách.
    </tei:p>
    <tei:p>
     Ilona zmraštila obočie, odvrátila tvár od neho. „Ani zbla nemá mužskosti, ráznosti,“
          pomyslela a pritom spomenula si na rázne, mužné vystúpenie Viktorovo.
    </tei:p>
    <tei:p>
     — Ale veď sa už toľko nedurdi, — žobroní Vlado.
    </tei:p>
    <tei:p>
     — No, dobre, dobre, len ma už pusť, — vraví, — odstúp, som ospanlivá.
    </tei:p>
    <tei:p>
     Vstal, nespomenul si prejsť rukou po kolenách, aby si prach otrel z nohavíc.
    </tei:p>
    <tei:p>
     Obrátila sa chrbtom k nemu, prišla k toaletnému stolíku a chvatne zhadzovala zo seba
          oblek.
    </tei:p>
    <tei:p>
     Aladár sa nezdržal, aby sa nepriplichtil k nej a nebozkal ju na obnažené plece.
    </tei:p>
    <tei:p>
     Odskočila.
    </tei:p>
    <tei:p>
     — Čo mi nedáš pokoj? — zvolala. — Ozaj, si na nevystátie.
    </tei:p>
   </tei:div>
   <tei:div type="chapter">
    <tei:head>
     XI.
    </tei:head>
    <tei:p>
     Elenka by sa bola tešila návšteve k rodičom, keby ju nebola tiesnila ťažká úloha, pre
          ktorú išla k nim. Takto miesto radosti cítila žiaľ a stiesnenosť. Musela sa pretvarovať a
          to jej veľmi ťažko padlo. Ako by aj nie, keď sa aj oni od istého času veľmi zmenili, ale
          nikdy jej tak neudrela do očí zmena v rodičovskom dome ako teraz.
    </tei:p>
    <tei:p>
     Prvé, čo ju prekvapilo, keď vchádzala do dvora, bola akási otupná tichosť, opustenosť.
          Tak čudne zahrkotal koč na tomto priestrannom, teraz tichom dvore. Celkom ináč to vyzeralo
          predtým.
    </tei:p>
    <tei:p>
     A predsa niečo zostalo z prešlých dôb. Hľa, ozval sa zachrípnutý brechot starého Dunča.
          Ako ťarbavo poskakuje okolo koča, ako skučí, zvíja sa a vyskakuje okolo svojej mladej
          panej. A ona teší sa starému známemu. Koľko sa naihrala s ním, kým bol ešte šteňaťom.
          Pozdejšie ju tiež radostne vítaval, keď prišla domov na vakácie. Ukladal si hlavu na jej
          koleno, keď sedela pri olovrante pod verandou a umným okom hľadel na ňu, či mu hodí niečo.
          Pohladkala mu strapatú hlavu.
    </tei:p>
    <tei:p>
     — Ej, Dunčo, Dunčo, už si zostarel, — prihovorila sa mu a vzdychla si. A Dunčo, akoby
          bol rozumel čo mu hovorila, oblizol jej ruku, zaskučal, akoby sa bol požaloval.
    </tei:p>
    <tei:p>
     Na brechot psa vybehla slúžka, a zase vbehla dnu, aby oznámila pani veľkomožnej, že
          mladá pani veľkomožná prišla. Hneď nato vybehla v ústrety Rovesná a v okamihu matka s
          dcérou sa držali v tuhom objatí.
    </tei:p>
    <tei:p>
     Sprvu mlčali, len potom, keď sa pustili, začalo vypytovanie. Pozreli jedna na druhú,
          videli, že sú ich oči nabehnuté slzami.
    </tei:p>
    <tei:p>
     — Ani si nám nepísala, že prídeš, boli by sme ťa niečím dočkali, — hovorila matka. —
          Teraz sa musíš uspokojiť s tým, čo máme. Hľa, práve perieme, ako vidíš, máme hodný
          neporiadok.
    </tei:p>
    <tei:p>
     — Ale, mamička moja, nerobte si starosti, ja sa uspokojím s hocičím, len nech vás vidím,
          — zvolala radostne pod prvým dojmom zhliadnutia, ale hneď nato už zaľahla na ňu starosť,
          keď si pripomenula príčinu, pre ktorú prišla domov.
    </tei:p>
    <tei:p>
     Vytešená matka nič nezbadala i spýtala sa rezko:
    </tei:p>
    <tei:p>
     — Či sú deťúrence zdravé? Prečo si ich nevzala sebou?
    </tei:p>
    <tei:p>
     — I chcela som, — odvetila dcéra, — ale počasie je vlhké, sychravé, nuž bála som sa, aby
          neprechladli. Ináče sú zdravé a starej mame a starému otcovi ruky bozkávajú.
    </tei:p>
    <tei:p>
     — A Viktor je zdravý? Čo robí?
    </tei:p>
    <tei:p>
     — Ďakujem, ten je ako buk, len v úrade má mnoho roboty, ustavične je zamestnaný, —
          doložila a zapýrila sa.
    </tei:p>
    <tei:p>
     Matka nespustila z nej oči.
    </tei:p>
    <tei:p>
     — Schudla si, nie si chorá?
    </tei:p>
    <tei:p>
     — Ach, nie, — odpovedá s chvatom, — ani najmenej, — ale viete, starosť o deti, ináč som
          zdravá. — A vy, mamička, sa ako máte?
    </tei:p>
    <tei:p>
     — Ešte som ta, — vzdychla si.
    </tei:p>
    <tei:p>
     Dcére neušlo matkino vzdychnutie, pozrela na ňu skúmavo.
    </tei:p>
    <tei:p>
     Bola ešte herská, i postava vzpriamená, hovor úsečný, rázovitý, a predsa Elena vybadala
          pri nej akúsi ustatosť. Sprvu nevidela na jej tvári zmenu, ale teraz zbadala pod jej očami
          a pri sluchách nažltkastú farbu a tiež okolo očí nápadne rozmnožené vrásky.
    </tei:p>
    <tei:p>
     — Nechybí vám niečo?
    </tei:p>
    <tei:p>
     — Ani najmenej, — odvetí matka, — len mám starosti a k tomu ešte otec, — doložila so
          vzdychom.
    </tei:p>
    <tei:p>
     Elenka sa zľakla.
    </tei:p>
    <tei:p>
     — Čo sa mu pridalo?
    </tei:p>
    <tei:p>
     — Nič, — odvetila mať chladno.
    </tei:p>
    <tei:p>
     — Veď ste spomenuli, a kdeže je?
    </tei:p>
    <tei:p>
     — Kde? A ešte sa spytuješ? Nuž v krčme, kdeže by bol inde!
    </tei:p>
    <tei:p>
     — Taak? — zašepla. Len teraz jej prišlo na pamäť, že sa otec oddal pijatike. — A veľmi?
    </tei:p>
    <tei:p>
     — Máloktorý deň, aby neprišiel opitý. Bože môj, je to len trápenie! — vzdychla si matka.
          — Roboty na všetky strany plno, a všetko je na mojich pleciach. Keby aspoň obchod išiel,
          ale aj ten viazne. Ako by aj nie, keď sa pán oň nestará. Teraz všetko tiahne k Stehlíkovi,
          pchá sa, vieš, sedliakom, a je veľký pansláv, aj noviny, vieš, ten Týždenník predáva v
          sklepe a natíska ho každému. — Nemáš pochop. Čo sa tu robí, všetko je prevrátené. Odkedy
          ľudia čítajú Týždenník, nevolajú nás inak len čvachmi.
    </tei:p>
    <tei:p>
     — A čo značí čvach?
    </tei:p>
    <tei:p>
     — Nuž, ono, to, — začala stará, — akože by som ti povedala, — to asi toľko znamená, že
          sme vraj odstúpili od nich a pridali sme sa k pánom.
    </tei:p>
    <tei:p>
     — Taak? A ja som myslela, že už na to dávno zabudli, že sme ich na svadbu nevolali.
          Nazdala som sa, že sa už pridali, veď tu máme mnoho rodiny.
    </tei:p>
    <tei:p>
     — Paroma pridali, práve naopak, je ešte zo dňa na deň horšie. Keď sme sa vraj od nich
          odtrhli, aby páni od nás kupovali a pustili heslo medzi sebou „svoj k svojmu“, nuž tak. Ale
          to je všetko Poničanovo maslo. On sa vždy s tým oháňal, aby sa sedliak vzdelával, aby
          čítal, a tu čo sa nevykľulo. Ešte sa aj proti nemu niektorí postavili, že prečo učí toľko
          maďarčiny, aby vraj učil len po slovensky. Ach, mala by ti veru všeličo rozprávať, ale
          musím ti pripraviť niečo a treba mi dozrieť aj na práčky. Veru tak, — pokračovala idúcky, —
          čoho sme sa dožili!
    </tei:p>
    <tei:p>
     Elenka si sadla na pohovku. Cítila ustatosť. Ruky jej klesli do lona. Tvár mala
          zmeravenú a oči sklopené k zemi.
    </tei:p>
    <tei:p>
     Matkino oznámenie strašne účinkovalo na ňu. Ona už aj predtým niečo tušila, ale mať sa
          predsa nevyslovila, zrejme zakrývala pred ňou a keď sa aj požalovala na muža, nevybadala z
          toho tú hroznú priepasť, ktorá sa šírila medzi nimi zo dňa na deň.
    </tei:p>
    <tei:p>
     — Toto je hrozné! — vzdychla si. — Keby aspoň otec nepil. Ako by sa dalo tomu odpomôcť?
          A ja prichodím k nim ešte pýtať, tulačiť ich. — Striasla sa.
    </tei:p>
    <tei:p>
     Teraz, po prvý raz sa jej odhalil život vo svojej úplnej nahote a krutosti. Aké sny mala
          do budúcnosti, ako sa jej všetko v ružovom jase usmievalo, ako luhal, sľuboval, on, muž.
          Nik ju nepoučil o svete, o živote. Cítila, že nikto nebol voči nej priamy. A hľa, teraz,
          akoby náhodou, spomenula si na Janka. „Ktovie,“ pomyslela si, „či by mi nebolo lepšie s
          ním“. Ale zase keď si spomenula na muža, zabudla na všetko. — Len keby bol prívetivejší,
          domáckejší. Ale on len svetu žije, — vzdychla si.
    </tei:p>
    <tei:p>
     Trudné myšlienky ju unavili, chcela sa ich striasť, aj v izbe bolo jej tak otupne. Išla
          do záhrady. Tam bolo teraz všetko pusté. Ruže sú ešte zakryté, stromovie bezlisté, zem
          slizká, sparená, len čo púpava ako predzvestník jara začína hnať pilkovité lístočky. Chcela
          ísť k lipám, ale nemohla pre vlhkosť, len zďaleka videla to miesto, kde tak rada sedávala
          za dievčenstva. Spomenula si na Viktorovu prvú návštevu, ako tam sedeli na lavičke. A
          teraz? Aká zmena! To už hádam ani nie pravda, len pekný sen. Lavička od tých čias hodne
          spráchnivená, černela sa v diaľke, ako aj holé konáre líp. Všetko bolo zahalené do smútku,
          aspoň jej sa tak zdalo.
    </tei:p>
    <tei:p>
     Vrátila sa dnu. To už matka prestierala na stôl.
    </tei:p>
    <tei:p>
     — Kde si bola? — spytuje sa jej.
    </tei:p>
    <tei:p>
     — Išla som pozrieť do záhrady, — a oprela sa o teplú pec, bolo jej akosi zima.
    </tei:p>
    <tei:p>
     — Nemáš tam nič, pozdejšie, ak dožijeme. Neviem, dákosi ma vôľa opúšťa. Nemám chuti do
          ničoho. Predtým som všetko robila s radosťou, ale teraz mi už tak nejde, len, vieš, z
          potreby, zo zvyku. Ale zato, — doložila živšie, aby pred dcérou zahnala bôľny dojem, — keď
          na jar prídete aj s deťmi, budú mať kde bežkať, poihrať sa, aj kvietky a jahôdky si
          natrhať. — Poď, sadni si ku mne, — hovorila ďalej, keď jej i sebe do hrnčeka naliala kávu.
          — Vypi si, kým je teplá. Pozri, naliala som ti do tvojho starodávneho hrnčeka, píjala si z
          neho ešte za dievčenstva. Odložila som ho, aby sa nezabil.
    </tei:p>
    <tei:p>
     — Ako ma rada, — vzdychla si. Sadla si k matke a začala jej rozprávať, aký je už
          Aladárik veľký a aký je múdry, ale je aj hodný huncútik. Potom prešla na Melánku. — To je
          dobré a pekné dievčatko, vlasy by jej mohla už zapletať. — Keď hovorila o svojich dietkach,
          vždy oživla a najmä teraz, keď ju matka s takým záujmom počúvala. Srdečne sa smiala, keď
          jej Elenka rozprávala, čo onehdá vyšarapatil Aladárik. Na chvíľku zabudli na neblahú
          prítomnosť a boli šťastné.
    </tei:p>
    <tei:p>
     Boli po havránke, keď slúžka vbehla dnu a oznámila, že pán veľkomožný hneď prídu, len čo
          vraj dokončia hru.
    </tei:p>
    <tei:p>
     Rovesná po Elenkinom príchode hneď poslala slúžku po muža.
    </tei:p>
    <tei:p>
     — A kde si ich našla? — spytuje sa Rovesná.
    </tei:p>
    <tei:p>
     — Vo veľkej krčme u Rozenštoka.
    </tei:p>
    <tei:p>
     — A čo robili?
    </tei:p>
    <tei:p>
     — Tam boli pán notár, potom ešte jeden pán a krčmár.
    </tei:p>
    <tei:p>
     — Dobre, — odvetila, — a teraz choď si po robote. Len čo sa naobedoval, už letel ta, —
          doložila, keď slúžka odišla.
    </tei:p>
    <tei:p>
     Zaľahla otupná tichosť.
    </tei:p>
    <tei:p>
     „Ako sa mohol tak spustiť,“ tanulo jej na mysli. „Veď bol vždy taký dobrý, poriadny,
          usilovný a teraz!“ Medzi to zase skočila jej spomienka na príčinu jej príchodu. „Ako to len
          vykonať?!“
    </tei:p>
    <tei:p>
     — Čo ti je, dievka moja? — spytuje sa jej matka, keď ju vidí takú utrápenú.
    </tei:p>
    <tei:p>
     — Nič, mamička moja, — a slzy ako hrachy tečú jej po tvári.
    </tei:p>
    <tei:p>
     — Veď plačeš! Čo sa ti stalo? Si chorá?
    </tei:p>
    <tei:p>
     — Ach nie, mamička, — utrela si slzy a zasmiala sa. — Len mi tak prišlo. Už som vás
          dávno nevidela, nie div, v taký čas všeličo príde do umu a potom aj otec, — doložila a
          poznove ju zaliali slzy.
    </tei:p>
    <tei:p>
     — Neplač, dieťa moje, viem, že ti je to strašné, ale ja som už na to navykla. Sprvu bolo
          všakovak, i vada, hriech. Celé noci som nespala, plakala, išla som aj za ním. Teraz som už
          ľahostajná, nech sa stane vôľa božia!
    </tei:p>
    <tei:p>
     „Čo je to?“ a ešte sa väčšmi preľakla, veď je mama teraz celkom iná bytosť, ako čo bola.
          Aký to nezvyčajný tón u nej. Ako mohla potratiť silu, vôľu, panovačnosť?
    </tei:p>
    <tei:p>
     Z pitvora bolo počuť ťažké mužské kroky a hovor viacerých.
    </tei:p>
    <tei:p>
     Zaklopal niekto na dvere.
    </tei:p>
    <tei:p>
     — Nech sa páči len dnu, bez všetkých okolkov, — ozval sa jeden z nich.
    </tei:p>
    <tei:p>
     — To je otec, — poznala ho po hlase.
    </tei:p>
    <tei:p>
     Dvere sa otvorili i vhrnuli sa dnu.
    </tei:p>
    <tei:p>
     — Ruky bozkávam, veľkomožné panie, — ukláňal sa notár a bozkal im ruky. Tvár mal od
          pitia, ale aj od stiesnenosti červenú. Teraz mu prišlo na um, keď videl domácu paniu i
          Elenku, ako sa nesvedčno dostal sem. — Odpusťte, veľkomožné panie, že som taký opovážlivý
          vás teraz aj so svojím priateľom, ktorého mám česť predstaviť, pán Oszkár Méhely, daňový
          kontrolór — unúvať, ale s Jóži barátom — a ukázal na Rovesného, — sme sa trochu zabávali a
          on nás volal. My sme dosť, že nie a nie, to sa, hovorím, nesvedčí, ale on si nedal dokázať
          a len opakoval, aby sme len išli, že sa ináč nahnevá. Nuž čo sme mali iné robiť? — Vzdychol
          ustarostene, ale zato bol rád, že sa tak vyhovoril. Mal strach pred Elenou, ako pred ženou
          popredného stoličného úradníka.
    </tei:p>
    <tei:p>
     Rovesný sa medzitým vítal s Elenkou.
    </tei:p>
    <tei:p>
     — Prišla si, Elka? Vitaj! Ako sa máš? No, to je pekne, — žvadonil. Oči sa mu blyšťali,
          okolo úst mu pohrával úsmev, ním snažil sa zakryť opilosť.
    </tei:p>
    <tei:p>
     Elenku pri objatí s otcom zarazil dymový pach od fajčenia; ešte aj šaty ním mal
          presiaknuté! A keď sa s ním bozkala, pocítila odporný kyslastý zápach alkoholu. Poznala už
          tento zápach, mala nejeden raz príležitosť sa s ním oboznámiť, či pri svokrovi, či pri
          Viktorovi, ale pri otcovi… to ju zarazilo. A teraz tu stojí pred ňou červený, má mútne,
          nabehnuté oči a pozerá na ňu s hlúpym, odporným úsmevom opilca. Nákrčník na boku, rukáv
          kabáta zavápnený — a k tomu ten zápach. Srdce jej stislo od žiaľu, div, že nezaplakala.
    </tei:p>
    <tei:p>
     — Čo si taká tichá, dušička moja? — pohladkal ju po líci. — Ale som trochu ustal.
          Sadnite si u nás… A ty, stará, daj poháre a víno.
    </tei:p>
    <tei:p>
     — V žiadnom prípade nie, veľkomožná pani, to už nie! To nedovolím! — bránil sa notár. —
          My sme si povinnosť zvŕšili, urobili sme ti po vôli, — obrátil sa k Rovesnému, — ale teraz
          ráčte dovoliť, aby sme sa vzdialili.
    </tei:p>
    <tei:p>
     — To sa nesmie stať, nepôjdete od nás, — skočil k nim Rovesný. — U mňa budete večerať.
    </tei:p>
    <tei:p>
     — Ale odpusť, kedves barátom, — odbáča sa notár, už vytriezvený, keď zbadal, aký
          nepríjemný dojem urobil ich príchod na panie, — nemožno mi ďalej zostať. Hľa, aj veľkomožná
          pani Klenovská je ustatá od cesty. Nie, naskrze nie! To by už bola bezočivosť od nás,
          všakver, Oszkár barátom, — a pritom sa zdvorilo uklonil Klenovskej. Bol natešený, že mal
          príležitosť ukázať takt pred ňou. „Možno, že uzná a povie mužovi niečo dobré o mne, čert
          nespí,“ pomyslel si a vzal klobúk, bozkal paniam ruky a pri nesčíselnom odprosovaní a
          vyhováraní a napriek všetkým prosbám a hrozbám Rovesného odišli domov.
    </tei:p>
    <tei:p>
     — Tak to ide obyčajne, — poznamenala matka. — Zriedkakedy sa stane, aby ešte niekoho
          nezachytil a nedoviedol domov.
    </tei:p>
    <tei:p>
     Elena si zhlboka vzdychla.
    </tei:p>
    <tei:p>
     Nastala trápna tichosť. Rovesný sedel na stoličke a zavše sa pohniezdil na nej.
    </tei:p>
    <tei:p>
     — Čo ste tak zamĺkli, či snáď preto, že som prišiel, že vám zavadziam? — hovoril drsno a
          chrapľavo. — Ak som vám nie po chuti, tak zbohom! — a bral si klobúk. — Veď ja môžem odísť.
    </tei:p>
    <tei:p>
     — Ale, apo! — zvolala Elena a priskočila k nemu. Prosím ťa, nechoď, zostaň. Budeme sa
          zhovárať, zavečeriame si spolu, tak, — a vyňala mu klobúk z ruky. — Kdeže by si teraz
          išiel, keď som prišla k vám. Detičky ti ruky bozkávajú, ťahali sa veľmi k starému otcovi.
          Keby si ich videl, ako narástli, každý ich chváli. Vladuško vás pekne pozdravuje. Zdravý
          je, — a pozrela pritom na matku, aby vedela, že pozdrav aj jej patrí.
    </tei:p>
    <tei:p>
     Vlado pravda nepozdravil, lebo ani nevedel, či Elena odišla domov, tak sa to rýchle
          stalo, nuž ale tento nevinný klam si dovolila.
    </tei:p>
    <tei:p>
     — A čo robí tá fiflena, ešte sa vždy tak fintí? Strach, čo ten Vlado s ňou potroví, vždy
          žobre niečo.
    </tei:p>
    <tei:p>
     — Ale, apuško, — skočila mu Elenka do reči, — veď v meste sa musí ináč obliekať ako na
          dedine.
    </tei:p>
    <tei:p>
     — Musí, musí, — zašomral Rovesný, — nič sa nemusí. Ale, stará, mohla by si nám už večeru
          prihotoviť, — obzrel sa, ale ona už vyšla do kuchyne.
    </tei:p>
    <tei:p>
     — Tak je to, — začal Rovesný, — tak sa časy menia. Kým sme sa nepopánštili, dobre nám
          išlo. Teraz? Povedz mi len, čo mám doma robiť? Pustý sklep varovať od rána do večera? A
          okrem toho dívať sa na mať a na jej nahnevanú tvár? No, čo? Povedz! Zájdem si, pravda je,
          ale či ma teší niečo doma? Škoda Vlada! Mohol tu byť, pomáhať mi, a takto? Či mám z vás
          radosť, pomoc?
    </tei:p>
    <tei:p>
     — Chudák otec! — vzdychla si, hľa týchto niekoľko viet, vyslovených v opilosti, všetko
          jej vysvetlilo. Všetci sme, i ja, Vlado i mať príčinou hrozného úpadku… A tu miesto
          potechy, pomoci má ešte od nich žobrať! Nie, na to nemá sily.
    </tei:p>
    <tei:p>
     Nálada pri večeri bola dusná, nútená. Rovesná takmer ani slova nepreriekla. Pomer medzi
          ňou a mužom už bol taký napätý, že ak niečo povie, mohla sa obávať výstupu a pred dcérou
          nechcela to urobiť.
    </tei:p>
    <tei:p>
     Rozličné nehody a nezdary zrodili v Rovesnom nenávisť proti žene. Ju považoval za zdroj
          všetkého nešťastia, a preto hneď vzbĺkol, ak mu protirečila. Vtedy taký krik a hriech
          narobil, že sa aj čeľaď naľakala.
    </tei:p>
    <tei:p>
     Po večeri sa skoro rozišli. Každý túžil po samote. Elenke postlali v jej dievčenskej
          izbe.
    </tei:p>
    <tei:p>
     Nebola už taká čistá a okrášlená, veď obrazy, Madona a Kristus, ktoré predtým bdeli nad
          panenským lôžkom, teraz visia nad postieľkami jej dietok. Toaletný stolík teraz stojí v jej
          spálni a tiež aj iné náradie a mnohé drobnôstky opustili staré miesto. Biele záclony ešte
          visia, ale sú už ožltnuté a svetlá farba stien vybledla, kde-tu je aj orýpaná. Len posteľ
          stojí pred ňou s čistými, snehobielymi obliečkami.
    </tei:p>
    <tei:p>
     — Aká zmena! — vzdychla si a zdalo sa jej, že sa aj ona podobá tejto izbe, pozbavenej
          kúzla a sviežosti. Ona, len čo prešla dvadsiaty rok, a už sa cíti ustatou, sýtou života.
          Keď sa prikryla čistou bielou perinkou, zažiadalo sa jej usnúť, odpočinúť si tuhým, dlhým
          snom, ktorý nemá konca-kraja. Tak by bolo dobre teraz zomrieť, stratiť sa naveky. Zložila
          si schudnuté ruky a hľadala útechu a pokoj v modlitbe. Modlila sa za otca, matku a horké
          slzy jej kanuli po líci. Modlila sa za svoje dietky. „Čo robia teraz“ spomenula si. „Či už
          spia? Kto ich, ozaj, opatril? Či sa im niečo nestalo?“ Mráz ju prešiel. Nie, ona nesmie
          zomrieť, ona musí žiť, vychovávať ich, nad nimi bdieť. „Čo robí on? Či je doma a či je
          niekde v hostinci, alebo v spoločnosti? Nedbá o mňa, len vtedy som mu dobrá, keď potrebuje
          peniaze. Hľa, aj teraz ma poslal po ne. Drsný je ku mne, ako aj otec proti matke, ale on
          nemá príčiny. A predsa snáď ju ešte chce, len už má takú prírodu. Aký bol nežný, nuž
          návyk,“ vyhovárala ho, bála sa spoznať pravdu sama pred sebou a predsa tušila, že je vstave
          stať sa jej neverným.
    </tei:p>
    <tei:p>
     *
    </tei:p>
    <tei:p>
     Ráno, len čo vstala, chcela odísť. Cítila sa tu, v rodičovskom dome tak cudzo. Vedela,
          že má už korene stadiaľto vytrhnuté a že je presadená inde.
    </tei:p>
    <tei:p>
     — Čo sa ponáhľaš, zostaň ešte u nás, — zdržiava ju matka, — má ti deti kto opatriť.
    </tei:p>
    <tei:p>
     — Viete, ako je, nemôžem zostať, ťahá ma domov, — ale sa predsa bála ísť naspäť, lebo sa
          obávala mužovho výstupu, keď nič nedonesie. „Čo mu len povedať?“ tanulo jej na mysli. —
          Nerada nechávam deti na iných. Len vtedy som spokojná, keď sú pri mne. Svokra, pravda,
          opatrí ich, ale aj Viktor mi povedal, aby som sa ponáhľala… A otec je kde? — spýtala sa
          ostýchavo.
    </tei:p>
    <tei:p>
     — Neviem, bude hádam v sklepe. Počkaj teda, nech ti aspoň niečo zapakujem. Mohla som ti
          už aj pripraviť, ale som nemyslela, že sa budeš ponáhľať, nazdala som sa, že zostaneš na
          dva-tri dni…
    </tei:p>
    <tei:p>
     — Nemožno mi, čo by deti robili bezo mňa.
    </tei:p>
    <tei:p>
     Len čo mať odišla, prišiel dnu otec. Pri dennom osvetlení videla, ako sa zmenil. Vlasy
          mu ošediveli, telo tučné, tvár má bledú, len sieť tenkých červených žiliek dodávali jej
          živosti.
    </tei:p>
    <tei:p>
     — Ako si spala? — spýtal sa jej a pozrel na ňu placho a potom sa inde zahľadel, akoby ho
          mrzelo, že ho dcéra zastihla v takom stave, potom nečakal ani odpoveď, doložil: — Veľmi zle
          som spal. Hlava ma ukrutne bolela. Rozenštok zaiste nám dal pančované víno, lebo sme ho
          toľko ani nepopili, a predsa mi hlava má tresknúť.
    </tei:p>
    <tei:p>
     — Veď je to tak s tým nápojom… — podotkla.
    </tei:p>
    <tei:p>
     — Počujem, že sa strojíš domov? — skočil jej hneď do reči, aby pretrhol látku o pití. —
          Čo ti to prichodí na um? Len si teraz prišla a ani si sa ešte nepoobzerala.
    </tei:p>
    <tei:p>
     — Rada by som, — odvetila, — ale nemôžem, teraz sa musím vrátiť. Po druhý raz zostanem
          tu dlhšie.
    </tei:p>
    <tei:p>
     — No dobre, keď je tak, nebudem ťa zdržiavať, — hovoril pokojným, jednotvárnym hlasom.
    </tei:p>
    <tei:p>
     Matka so slúžkou medzitým nahotovili balíky najrozličnejšieho druhu.
    </tei:p>
    <tei:p>
     — Mama, načo mi to len dávate všetko, — vyčítala jej dcéra a rumeň jej vstúpil do tvári.
    </tei:p>
    <tei:p>
     — Vezmi si len, dcéra moja, v meste je život drahý. Všetko musíte za hotové, viem, čo to
          stojí. Len prijmi od matky, kým ti budem môcť dávať, — poslednú vetu zdôraznila.
    </tei:p>
    <tei:p>
     Rovesný porozumel, sklopil hlavu, zakašlal.
    </tei:p>
    <tei:p>
     — Daj len, a aj pre Vlada dolož niečo.
    </tei:p>
    <tei:p>
     — Už som to zariadila, aby ani on nebol ukrivdený, — odvetila bez toho, aby bola pozrela
          na muža. — Tak! — doložila, keď bolo všetko zapakované.
    </tei:p>
    <tei:p>
     O chvíľu už sa viezla na najbližšiu železničnú stanicu.
    </tei:p>
    <tei:p>
     *
    </tei:p>
    <tei:p>
     Strach ju prejímal, keď prišla domov. Viktor ju už čakal.
    </tei:p>
    <tei:p>
     — No, — spýtal sa jej po privítaní, — či si doniesla?
    </tei:p>
    <tei:p>
     — Nie.
    </tei:p>
    <tei:p>
     Zmrštil tvár.
    </tei:p>
    <tei:p>
     — Prečo? — spýtal sa sucho.
    </tei:p>
    <tei:p>
     „Či mu mám povedať… pravdu?“ váhala, potom zašeptala:
    </tei:p>
    <tei:p>
     — Nemohla som…
    </tei:p>
    <tei:p>
     — Nemohla som, nemohla som, chcel by som vedieť, čo by si ty mohla, — a pozrel na ňu
          opovržlivo. — Ináč mohol som vopred vedieť, že z teba nič nebude. Daj sem zmenku!
    </tei:p>
    <tei:p>
     Podala mu ju. Vytrhol ju a ani nepozrúc na ňu, odišiel, aby im napísal a prosil ich, aby
          mu boli záručníci a sľuboval, že si dlh v najkratšom čase sám vyplatí, ale že by prišiel do
          veľkých nesnádzí, keby mu to neurobili kvôli, a mohlo by mu to i jeho rodine poškodiť —
          posledné slová o rodine podčiarkol — keby nemohol čestný dlh na termín vyplatiť. List potom
          zabalil, adresoval na svokra a poslal ho expres. Na Elenu za dva dni ani nepozrel.
    </tei:p>
    <tei:p>
     Na tretí deň už mal v rukách podpísanú zmenku s poznámkou, aby po druhý raz lepšie
          gazdovali. Nebolo ale v liste spomenuté, aký nepokoj narobil doma a koľko musela svokra
          podstúpiť, kým muža nakriatla, aby aj on podpísal.
    </tei:p>
    <tei:p>
     *
    </tei:p>
    <tei:p>
     O niekoľko dní nato svätila Kopányčka meniny, a to v najužšom rodinnom krúžku. Prítomní
          boli len zaťko Aladár s Ilonou, potom Viktor (Elena neprišla, bola vraj chorá), Podbanský a
          starí Klenovskovci.
    </tei:p>
    <tei:p>
     Po Iloninom vydaji bol dom Kopánych obnovený, aj náradie, predtým povážlivo obšúchané,
          bolo nanovo obtiahnuté. Izby s ťažkým sklepením a okrúhlymi, vysokými, starodávnymi pecami,
          v ktorých teraz veselo praskali polienka, príjemne, domácky vyhliadali. Na stenách viseli
          od dymu i času ožltnuté obrazy. Predstavovali Napoleona, Cromwella na koni, potom Jar,
          Leto, Jeseň, Zimu v podobe mladých žien. Našlo sa aj niekoľko starých, rodinných,
          nevkusných podobizní. Medzi nimi boli umiestené lacné farbotlače Neapolu s indigovým nebom
          a Miramar v slnečnej žiare a pod ním tiché more špenátovej farby. Na starodávnej masívnej
          kasni v sklenenej schránke stáli bohato pozlátené hodiny na alabastrovom podstavci. Zo
          všetkých pamiatok z predošlých čias jedine ony mali umeleckú hodnotu.
    </tei:p>
    <tei:p>
     V takomto domáckom ovzduší sa naša spoločnosť dobre cítila. Sedeli pri prikrytom stole
          priateľsky, nenútene. Za vrchstolom sedela stará Klenovská s domácou paňou, pri nich z
          jednej strany Klenovský, z druhej strany pri Kopányčke Podbanský, ďalej Viktor a Aladár.
          Obsluhu a dozor viedla Ilona. Bola veselá, po domácky oblečená a ako obyčajne, okúzľujúca.
    </tei:p>
    <tei:p>
     Práve rozdávala čiernu kávu.
    </tei:p>
    <tei:p>
     — Ilonka, hoďže mi do nej kúsok cukru. Z tvojej ruky je aj med sladký, — zažartoval
          Podbanský.
    </tei:p>
    <tei:p>
     Ilonka vzala do svojich ružových prstov kocku a spustila ju do kávy.
    </tei:p>
    <tei:p>
     — Dosť bude? — spytuje sa.
    </tei:p>
    <tei:p>
     — Ďakujem, krásna Hébé, — a uhol sa zdvorilo starý Adonis.
    </tei:p>
    <tei:p>
     — To potom aj ja prosím, — zvolal Viktor a pošinul k nej šálku. — Moja roztomilá
          švagrinka ma len obslúži, — dodal šelmovsky a pozrel na ňu zvláštnym pohľadom. Ilona mu
          rozumela. Letkom pozrela na prítomných i videla, že Viktorova mať pozerá na ňu. „Pozoruje,“
          pomyslela si a rýchlo vezmúc cukor, chvatom pustila mu do šálky.
    </tei:p>
    <tei:p>
     Viktor, rozjarený vínom, chytil jej ruku, aby ju bozkal.
    </tei:p>
    <tei:p>
     Rýchle si ju vytrhla.
    </tei:p>
    <tei:p>
     — Aká si hrdá, chcem sa ti poďakovať, a tu, — durdil sa, ale mu úsmev neschádzal z úst.
    </tei:p>
    <tei:p>
     — Priveľká pláca za takú nepatrnú úsluhu. No, a ty starý? — prihovorila sa Aladárovi, —
          nechceš si osladiť?
    </tei:p>
    <tei:p>
     — Už ledva čakám, dušička!
    </tei:p>
    <tei:p>
     Hodila i jemu. Keď stála pri ňom, chcel ju oblapiť okolo drieku. Vyšmykla sa a ponáhľala
          sa ku kredencu, aby naň položila podnos, potom si sadla na svoje miesto.
    </tei:p>
    <tei:p>
     Páni si zapálili cigarety.
    </tei:p>
    <tei:p>
     — Bol si už v Rovesnom? — spýtal sa Podbanský Aladára.
    </tei:p>
    <tei:p>
     — Ešte nie, — odvetil.
    </tei:p>
    <tei:p>
     — Už si mal urobiť. Nesmieš odkladať. Nevieš, čo sa môže stať. Niekto ťa môže
          predchytiť, a potom si pripíš samému.
    </tei:p>
    <tei:p>
     — Veď už pôjdem, — odvetil Aladár nechutne, akoby mal horký liek prehltnúť.
    </tei:p>
    <tei:p>
     — Taký je vždy, — povedala Ilona opovržlivo.
    </tei:p>
    <tei:p>
     — A konečne, čo máš robiť za okolky s tým rechtorom, — zvolal Viktor rozdráždene. —
          Vôbec ťa nechápem. Celá záležitosť je predsa taká jasná, prirodzená, a tu také komédie
          robiť. Ak by na mňa prišlo, tak za týždeň je hotový, veď konečne my sme v práve. Budeš len
          podľa zákona a v záujme stolice a vlasti konať. A keby bol len troška sympatický, nuž by
          som nepovedal, ale je namyslený, brojil proti mne, tebe kázne držal. Nepamätáš sa už, aký
          bol vyzývavý, keď som bol u vás, keď Elenka hrala na klavíri a ten váš pomocník keď v kúte
          vzdychal? On ma chcel zo sedla vyhodiť, aby sa vydala za toho… izé… Čvíkotu. Aj starému
          narádzal. A konečne, keď si vec chladnokrvne rozmyslíme, načo si pchá prsty ta, kde mu
          nenačim. Prečo nečuší? Taký človek, ktorý len bedári na svete, nech sa teší, že žije a nie
          ešte sa pechoriť.
    </tei:p>
    <tei:p>
     — Už dosť, — skočil Vlado podráždene. — Po tieto dni pôjdem a skončím to.
    </tei:p>
    <tei:p>
     — Veru, ak chceš napredovať, musíš sa kývať, — prikývol starý Klenovský. — Čím viac
          hluku narobíš, tým bude lepšie pre teba. — Usmial sa trochu opovržlivo, ale keď sa stretol
          so synovým pohľadom, pokračoval vážne: — A vedz, bratku, že poslancova požiadavka je vážna,
          netrpí odklad, nesmieš sa s ním zahrávať, lebo zostaneš na ľade.
    </tei:p>
    <tei:p>
     — A ja budem musieť pri ňom núdzu trieť. A keď si pomyslím, že som podriadená takým,
          ktorí ani rodom ani inými vlastnosťami nevyrovnajú sa mne, tak často mi je do nevydržania.
          Či som to mohla vedieť vopred? Vtedy si mi sľuboval hory-doly, všetko — a teraz? — A
          výčitky z Iloniných perí sa len tak sypali na ustarostenú Aladárovu hlavu.
    </tei:p>
    <tei:p>
     — Ale, dajte mi už svätý pokoj, veď ešte nebolo kedy. Už som vám povedal, že pôjdem a
          vykonám, tak nech je na tom dosť, — bránil sa Aladár a mrzuto pozrel na prítomných.
    </tei:p>
    <tei:p>
     — Nesmiete sa tu povadiť, — miernila Kopányčka, — to by len bolo, aby ste na môjho mena
          vystrájali výstupy. Zabávajte sa do vôle. Aladár to zvŕši, veď je to v jeho a ženinom
          záujme. Radšej si štrngnime. Môj nebožký často tvrdil, že sa aj post caffam môže piť víno.
          Či je tak? — s dôverným úsmevom pozrela na Podbanského, ako na hodnoverného svedka.
    </tei:p>
    <tei:p>
     — Tak je, — dosvedčil Podbanský a pozrel na ňu. — Hej, boli to časy, už sa nikdy
          nenavrátia, — a vzdychol si úprimne.
    </tei:p>
    <tei:p>
     Kopányčka nemo sa ihrala s chlebovou guľkou. Zádumčivo sa zahľadela na ňu, zdalo sa, že
          sa ponorila do minulosti.
    </tei:p>
    <tei:p>
     — Štrngnime si a vypime na zdravie domácej panej, — prebral sa z dumnej nálady Podbanský
          a dotkol sa jemne jej pohára.
    </tei:p>
    <tei:p>
     Strhla sa, ale hneď vedela, o čo ide, i vzala pohár a usmievajúc sa veselo, dôverne si
          štrngla s Podbanským a potom s ostatnými.
    </tei:p>
    <tei:p>
     Dámy vstali od stola a vzdialili sa do bočnej izby. Ilona sa strojila von.
    </tei:p>
    <tei:p>
     — Kdeže, Iluška? — spytuje sa Aladár.
    </tei:p>
    <tei:p>
     — Trochu ma hlava bolí, idem na čerstvé povetrie.
    </tei:p>
    <tei:p>
     — Idem aj ja s tebou. Áno?
    </tei:p>
    <tei:p>
     — Nie, — povedala rozhodne, — chcem byť na okamih sama.
    </tei:p>
    <tei:p>
     — Ako rozkážeš, duša moja, len aby si neochorela, vezmi aspoň ručník na seba. Teraz je
          najnezdravejšie povetrie. — Kým hovoril, priskočil k nej s ručníkom v ruke a položil jej na
          plecia. — Tak, — doložil spokojne, — a nenamočže si nôžky!
    </tei:p>
    <tei:p>
     Viktor mlčky sledoval každý jej pohyb a pritom púšťal dym tak silne, akoby sa chcel doň
          zahaliť.
    </tei:p>
    <tei:p>
     Keď vychádzala, stretol sa im pohľad.
    </tei:p>
    <tei:p>
     Páni zostali samotní. Často si štrngali. Veselosť medzi nimi rástla. Akoby aj nie, keď
          zo starého Klenovského sa ako z bezdného vreca sypali hodne korenené anekdoty a historky.
          Za každou podarenou rozliehal sa hlučný smiech. Aladár, zabudnúc na nepríjemnú úlohu, tiež
          bol vo svojom elemente.
    </tei:p>
    <tei:p>
     Keď spoločnosť bola v najlepšej nálade, Viktor sa nebadane vytratil. Poobzeral sa na
          všetky strany a potom na prstoch zamieril k lipe. Keď prešiel popri orgováne, zazrel Ilonu.
          Stála chrbtom k nemu obrátená. Opierala sa lakťom o peň lipy. Lipa stála holá, bez zelene,
          len čo jej prútiky mali sviežu, leskločervenkastú farbu. Neďaleko nej belel sa malý,
          špinavý, snehový fliačik, bolo vidieť na ňom výrok blízkej smrti.
    </tei:p>
    <tei:p>
     V prvom okamihu zastal, akoby váhal, obzrel sa dookola. Všade ticho, pusto. Zrýchlil
          krok a bez šumu blížil sa k nej. Už bol takmer pri nej, keď tu zachrapsťala pod ním
          halúzka.
    </tei:p>
    <tei:p>
     Obrátila sa i videla pred sebou Viktora. Tvár sa jej nezmenila, len oči sa jej trochu
          zaleskli.
    </tei:p>
    <tei:p>
     — Nezdržal som sa, musím ťa vidieť, — hovoril šepky. — Vedel som, že ťa nájdem.
    </tei:p>
    <tei:p>
     Medzi hovorom pristúpil k nej tesne a chcel ju objať.
    </tei:p>
    <tei:p>
     Ustúpila. Poobzerala sa.
    </tei:p>
    <tei:p>
     — Nechaj ma, — zašeptala, — Načo si prišiel? Vráť sa dnu. Už aj tvoja mať niečo šípi.
    </tei:p>
    <tei:p>
     — Eh, čo mama! — odvetil bezstarostne. — A ak by aj, ona je oveľa múdrejšia, aby sa
          miešala do mojich záležitostí. Ale keď si žiadaš, idem, keď ma odháňaš. Len to som ti chcel
          povedať, že túžim za tebou a nemôžem byť bez teba. — Objal jej driek.
    </tei:p>
    <tei:p>
     — Iď, aký si, ešte nás zbadajú, — ale neodolala, aby mu nevrátila bozk, ktorý jej
          vtlačil náhlym pohybom na pootvorené pery. Vytrhla sa mu z náručia.
    </tei:p>
    <tei:p>
     — Veľmi túžim za tebou, — šepkal jej náruživo. — Kedy by sme sa mohli vidieť? — spytoval
          sa tíško.
    </tei:p>
    <tei:p>
     — Ilonka, Ilonka! — volal Aladár. — Kde si?
    </tei:p>
    <tei:p>
     Odskočili od seba ako na povel.
    </tei:p>
    <tei:p>
     — Vieš, že zajtra odíde, — zašeptala, keď prešla popri ňom. Práve keď sa chcela obrátiť
          smerom k domu, tu Aladár stál pred ňou.
    </tei:p>
    <tei:p>
     Pozrel na ňu a na Viktora.
    </tei:p>
    <tei:p>
     — Boli sme oba jednej mysle, — zvolal veselo Viktor, — aj ja som ju práve teraz volal,
          aby šla dnu, lebo sa prechladí. Išiel som von, aj dusno je tam dnu. A keď človek viac pije
          a je, no veď vieš sám po sebe.
    </tei:p>
    <tei:p>
     — Pravdaže, — poznamenal sucho Aladár a kradmo pozrel na nich. Nič zvláštne nezbadal. Na
          Iloninej tvári rozprestieral sa chladný, trochu opovržlivý výraz. A Viktor? Ten ľahko, bez
          mrknutia vydržal Aladárov pohľad.
    </tei:p>
    <tei:p>
     Ilona pristúpila k mužovi, voľne, trochu lenivo položila si ruku na jeho plece a tichým
          krokom išla s ním do izby, bez toho, aby sa len raz bola pozrela na Viktora.
    </tei:p>
    <tei:p>
     Hostia zostali u Kopányčky do pozdného večera a len keď svetlo mesiaca predralo sa cez
          riedku vrstvu oblakov a osvietilo cestu, brali sa hodne rozjarení domov.
    </tei:p>
   </tei:div>
   <tei:div type="chapter">
    <tei:head>
     XII.
    </tei:head>
    <tei:p>
     V nejasnej, deťmi preplnenej učebni sedí na vyvýšenom mieste za stolíkom učiteľ Poničan.
          V štvrtej lavici stojí asi jedenásťročná žiačka a hľadí na učiteľa.
    </tei:p>
    <tei:p>
     — Zuzka, povedz mi dnešnú úlohu z dejepisu, — hovorí jej učiteľ.
    </tei:p>
    <tei:p>
     — Árpád a honfoglalov,
          — začala a zasekla sa.
    </tei:p>
    <tei:p>
     — No, len ďalej, — posmeľuje ju učiteľ, — ale to nie je honfoglalov, ale honfoglaló.
    </tei:p>
    <tei:p>
     Niekoľkí chlapci sa počali smiať.
    </tei:p>
    <tei:p>
     — Árpád a honfoglalov, — začala tichšie a ďalej ani muk.
    </tei:p>
    <tei:p>
     — Prečo nehovoríš?
    </tei:p>
    <tei:p>
     — Pekne prosím pána učiteľa, nemám maďarskú čítanku.
    </tei:p>
    <tei:p>
     — A kde ti je?
    </tei:p>
    <tei:p>
     — Otec mi ju včera, keď som sa pri stole učila, vzali a hodili do pece.
    </tei:p>
    <tei:p>
     — A prečo to urobili?
    </tei:p>
    <tei:p>
     — Aby som sa vraj radšej katechizmus, históriu a rátať učila, ako čo ma máte trápiť, keď
          tomu nerozumiem.
    </tei:p>
    <tei:p>
     Deti sa začali smiať.
    </tei:p>
    <tei:p>
     — Čo sa smejete? — zvolal zlostne a potom si prešiel dlaňou po čele.
    </tei:p>
    <tei:p>
     Zatíchli.
    </tei:p>
    <tei:p>
     „Čo jej poviem“ myslí si, „má pravdu.“ Potom riekol:
    </tei:p>
    <tei:p>
     — Čo je zákonom predpísané, musíme sa učiť, nesmieme sa protiviť, a preto povedz otcovi,
          aby ti kúpil maďarskú knižku. Bez knižky sa nemôžeš naučiť — ak nie, budeš pokutovaná.
    </tei:p>
    <tei:p>
     — A to už nie, — ozval sa hlas zvonku a strmo otvoriac dvere, vstúpil chlap asi
          tridsaťpäťročný. Tvár mu až blčala od hnevu. — Ja som pánom nad svojím dieťaťom, —
          pokračoval ešte s väčším krikom. — My vás platíme, a tak učte naše deti ako dosiaľ, v našej
          reči.
    </tei:p>
    <tei:p>
     — Dosť už, — pretrhol ho učiteľ. — Dobre viete, že zákon kráľom potvrdený nariaďuje, aby
          sme učili po maďarsky. Zákonu sa nemôžeme protiviť. Ináče sa vynasnažujem pritom učiť aj po
          slovensky, ako mi je možné a sily mi stačia.
    </tei:p>
    <tei:p>
     — Keby ste nechceli, nerobili by ste. Kto vám rozkáže, keď vás my platíme.
    </tei:p>
    <tei:p>
     — Vy ma platíte, ale viete, že my učitelia musíme zákon plniť, ináče nás povyhadzujú. Vy
          nepomyslíte, kde sa podejem so ženou, s deťmi, keď ma vyhádžu na ulicu. Na koho sa mám
          oprieť, na vás? Vaše heslo je i bolo: veď príde druhý, učiteľov dosť. Ale s tým si
          nepoľahčíte, keď dostanete iných, ktorí nebudú cítiť s vami. Aj ja som Slovák, kosť z vašej
          kosti a chcem zachrániť, čo možno zachrániť. Či ma ešte nepoznáte?
    </tei:p>
    <tei:p>
     — To viem, že ste boli, ale teraz, — pokračoval Štrba už tichšie, spokojnejšie.
    </tei:p>
    <tei:p>
     — Čo teraz? — zvolal učiteľ s hnevom, — nuž vy, ktorí ma poznáte od desaťročia, vy ma
          potvárate. Myslíte, že sa moje presvedčenie mení ako počasie alebo šaty? Nezaslúžil som si
          od vás nedôveru, potvárku. Nazdal som sa, že vy, ľudia moji, budete mi podporou, záštitou v
          týchto krušných časoch, a tu ma trýznite, obťažujete a strpčujete mi život. — A odvrátil sa
          od neho.
    </tei:p>
    <tei:p>
     — Veď ja, pán učiteľ, — pokračuje Štrba priateľsky, — nie žeby bol proti vám. Viem, že
          ste naše deti dobre učili, ale človek sa musí dopáliť. Prídem večer z roboty domov a tu
          dieťa sedí pri knižke a ako herbeľuje, tak herbeľuje. Nech tu skapem, ak niečo rozumiem z
          toho. Spýtam sa jej: Zuzka moja, čo sa to učíš? — Že vraj fidras,
          druhý raz zase tertenelem
          — a sám zrádnik by vedel čo všetko ešte. Ale nože, Zuzka moja, reku, čo je to,
          a načo je to? Či ty to vieš? Začne, povie dve-tri slová a potom sa zatne, ani sekerou z nej
          slova neodrúbneš. Či viete, pán učiteľ, čo je to nič? Dieťa mi začne potom rumádzgať, že sa
          ona to nemôže naučiť. A čo by bol anjel, predsa by musel vyjsť z trpezlivosti. Veď som si
          aj myslel, keď už reku tvrdia tú druhú reč, nechže ich pán boh požehná aj s ňou, potom nech
          učia aspoň po anglicky, ako čo rozprávajú v Amerike. To už áno, tak by sme potom mali
          zárobky dupľované, s angličtinou by sme si zarobili chleba. Ale s maďarskou? Čo mi stojí
          ona, keď sa aj tak musím po šírom svete túlať, aby som si mohol živnosť hľadať pre svoju
          rodinu. Už to je len raz nie dobre na tomto svete, — mudroval ďalej, — aj platíme, aj si
          školy staviame, nikto nám nedá na ne ani haliera a my sedliaci len plaťme a práva nemáme do
          ničoho. Zbohom! — a šiel von, ale pri dverách zastal a skríkol: — Dieťa si nedám mučiť, ja
          ho živím, opatrujem, ja mám právo nad ním, — zase sa rozohnil, treskol dvermi, len tak
          zduneli.
    </tei:p>
    <tei:p>
     — Môžete vyjsť na dvor, — povedal učiteľ deťom.
    </tei:p>
    <tei:p>
     S radosťou sa vyhrnuli. V druhom okamihu, akoby sa nič nebolo stalo, ihrali sa
          bezstarostne ďalej.
    </tei:p>
    <tei:p>
     Učiteľ tiež vyšiel von. Keď šiel popri nich, nepozrel na ne, ponáhľal sa do svojho bytu.
    </tei:p>
    <tei:p>
     Tam dnu jeho žena utierala prach z náradia.
    </tei:p>
    <tei:p>
     Ani slova neprehovoril. Prechádzal sa po izbe a založil si ruky za chrbát.
    </tei:p>
    <tei:p>
     Učiteľka už poznala mužove zvyky. Badala, že sa mu niečo nepríjemné prihodilo, i pozrela
          naňho tým skúmavým pohľadom, ktorý je vlastnosťou starostlivých žien.
    </tei:p>
    <tei:p>
     Učiteľ takmer ani nepozrel na ňu a predsa cítil, že pozerá naňho. Zastal, pozrel na ňu.
          Tvár mu vyrážala bôľ i rozdráždenosť.
    </tei:p>
    <tei:p>
     — Čo pozeráš tak na mňa? — spýtal sa jej drsne. — Naveky ma skúmaš, hneval sa, že
          nevedel pred ňou ukryť nepríjemnosť, čo sa mu pred chvíľkou stala.
    </tei:p>
    <tei:p>
     — Ale, muž, — prehovorila prívetivo, — čo sa trápiš? Všakver sa ti zase niečo prihodilo?
    </tei:p>
    <tei:p>
     — No, veď ty! Už vidím, že budem stáť pred vyšetrujúcim sudcom.
    </tei:p>
    <tei:p>
     — Nehovorže tak, — prehovorila ticho, i pocítila bôľ, — vieš, že len dobre chcem. — A
          slzy jej poihrali v očiach.
    </tei:p>
    <tei:p>
     — Prosím ťa, len nezačínaj, — zvolal zúfale, — ešte mi aj ty začni plakať. Dosť mám na
          svojej biede… Už ti len poviem, keď si taká zvedavá, — a rozpovedal jej nakrátko a
          úryvkovite celú udalosť. — To je hrozná situácia! Ľud sa búri proti nám, akoby sme mu my
          boli na vine. Štát nás nemilosrdne tlačí — a cirkevná vrchnosť? — Už dávno z nás sňala
          ruku.
    </tei:p>
    <tei:p>
     — Len sa už toľko nesužuj. Nesmieš byť pricitlivý a konečne sa ešte nič hrozné
          nepridalo. Vieš dobre: sedliak keď sa nemôže na tvorcoch zla vyvŕšiť, vyvŕši sa na vás, ale
          uznáš, musí von so svojou nevôľou, už akýmkoľvek spôsobom.
    </tei:p>
    <tei:p>
     — Pán učiteľ, — vbehol jeden žiak, — nejaký pán prišli do školy, aby ste hneď išli.
    </tei:p>
    <tei:p>
     — To je škôldozorca, — povedal idúcky žene a ponáhľal sa do školy.
    </tei:p>
    <tei:p>
     A pravdu mal, tam ho už čakal Aladár.
    </tei:p>
    <tei:p>
     Keď Rovesný zazrel prichádzajúceho učiteľa, znepokojil sa, pocítil hryzenie svedomia.
          Ale potom prišiel mu do umu poslancov rozkaz a všetko, čo s ním súvisí i zatvrdil sa.
    </tei:p>
    <tei:p>
     Poničanovi odľahlo na srdci, keď zočil Aladára, veď bol predsa s ním od rokov známy.
          Poznal ho ako dobrosrdečného, ale plytkého a ľahkomyseľného mladíka a tiež aj ako
          podškôldozorca sa doteraz slušne choval, teda prišiel k nemu a priateľsky ho privítal.
    </tei:p>
    <tei:p>
     — Ďakujem, — odvetil Aladár chladne, takže Poničan prekvapene pozrel naňho. — Prosím,
          ukážte mi, čo učíte z maďarčiny.
    </tei:p>
    <tei:p>
     Poničan nemo pristúpil k stolíku a ukázal mu učebný plán.
    </tei:p>
    <tei:p>
     — Len toľko? — spýtal sa posmešne.
    </tei:p>
    <tei:p>
     — Prosím, držal som sa podľa štátneho učebného rozvrhu a podľa možnosti som sa usiloval
          ho aj previesť.
    </tei:p>
    <tei:p>
     — Uvidíme. Ráčte sa spytovať dietok — snáď štvrtú triedu.
    </tei:p>
    <tei:p>
     Učiteľ sa znepokojil, keď videl, ako s ním zaobchodí Aladár. „V tom musí niečo byť,“
          pomyslel si a začal sa vypytovať detí.
    </tei:p>
    <tei:p>
     Deti odpovedali.
    </tei:p>
    <tei:p>
     Pozrel na podškôldozorcu. Pohrával mu pohrdlivý úsmev, ale tvár mal bledú ani z vosku.
    </tei:p>
    <tei:p>
     — Dosť už, pán učiteľ, — hovoril tichým, ťahavým hlasom a pohrdlivý úsmev mu neschádzal
          z úst. — Nazdáte sa, že je to učenie? To je nič, tu niet žiadneho, viete, žiadneho
          výsledku, to je všetko len nabifľované.
    </tei:p>
    <tei:p>
     — Prosím, to je cvičenie reči a umu, každý deň ich učím a cvičím, s nimi sa zhováram.
          Deti vedia, čo som prevzal, lebo opakujem látku a pridávam potom k nej novú.
    </tei:p>
    <tei:p>
     — Dovoľte, už viem — ale ináče ja sa budem spytovať.
    </tei:p>
    <tei:p>
     — Čo máš na sebe? — spýtal sa jedného chlapca.
    </tei:p>
    <tei:p>
     — A kabát — odvetil.
    </tei:p>
    <tei:p>
     — Čo je kabát?
    </tei:p>
    <tei:p>
     — Ruha.
    </tei:p>
    <tei:p>
     — Čo si ty?
    </tei:p>
    <tei:p>
     — Ja som žiak.
    </tei:p>
    <tei:p>
     A tak to šlo ďalej, deti dosť dobre odpovedali.
    </tei:p>
    <tei:p>
     Aladár pristúpil k najzadnejšej lavici a skúšal tie najzaostalejšie deti, ktoré sa dali
          pozde zapísať.
    </tei:p>
    <tei:p>
     Nevedeli.
    </tei:p>
    <tei:p>
     — Vidíte, — zvolal víťazoslávne, — nevedia.
    </tei:p>
    <tei:p>
     — Dovoľte, pán škôl…
    </tei:p>
    <tei:p>
     — Nehovorte mi, poznám už ten spôsob výhovoriek. Čo ste ešte učili?
    </tei:p>
    <tei:p>
     Učiteľ ukázal na triednu knihu a učebný rozvrh. Nepovedal už ani slova, vedel, že je
          daromné. Rovesný vypytoval sa žiakov z každého predmetu. Keď dokončil, pristúpil k
          Poničanovi a povedal mu ticho, nehľadiac mu pritom do tvári.
    </tei:p>
    <tei:p>
     — Pán učiteľ, vo vašej škole je vyučovanie maďarskej reči vyobcované.
    </tei:p>
    <tei:p>
     — Pane!
    </tei:p>
    <tei:p>
     — Prosím, ešte raz hovorím: maďarský jazyk je vyobcovaný z tejto školy. To, čo deti
          vedia, to je nič. Či viete, že vo štvrtej triede už sa majú slobodne, samostatne zhovárať
          po maďarsky, v šiestej triede ale už si majú úplne osvojiť maďarský jazyk, a to tak v
          rozhovore, ako aj v písme.
    </tei:p>
    <tei:p>
     — Poznám zákon, — odvetil Poničan, — lež prosím, aby strážcovia zákona nebrali na
          zodpovednosť len učiteľa, ale aby vzali aj tie rozličné prekážky do ohľadu, ktoré
          znemožňujú úplné prevedenie zákona. Zdá sa mi, že sú vám neznáme prekážky, s ktorými musíme
          bojovať, keď deti len v pozdnej jeseni prichádzajú do školy, na jar ale ich hneď berú
          rodičia so sebou do poľa. A potom ten odpor ľudu.
    </tei:p>
    <tei:p>
     — Nehovorte mi také veci! Ľud je dobrý a málo sa stará o to, čo sa učí a čo neučí, ale
          vy ten ľud búrite, vy ho huckáte proti štátnej reči a štátnej idei.
    </tei:p>
    <tei:p>
     — To si vyprosím, — zvolal nahnevane učiteľ.
    </tei:p>
    <tei:p>
     Deti ustrnuto pozerali na učiteľa a na Rovesného.
    </tei:p>
    <tei:p>
     — Ináče, — pokračoval Aladár tlmene, — kto vám berie reč? Nik. Môžete sa zhovárať, ako
          chcete. Štát sa len stará o dobrobyt ľudu, keď mu dáva príležitosť osvojiť si štátny jazyk.
          Veď mu tým poskytuje nesmierne výhody. Národnostiam neodoberá žiadne právo, veď sa môžu
          učiť…
    </tei:p>
    <tei:p>
     — A kedy, keď takmer celý čas vynaložíme na vyučovanie maďarčiny, len aby sme vyhoveli
          požiadavkám zákona.
    </tei:p>
    <tei:p>
     — Kedy, hm, kedy! Čo ma do toho. To sa ma netýka. Zodpovednosť nosím len za vyučovanie
          maďarskej reči. Ktoré knihy upotrebujete?
    </tei:p>
    <tei:p>
     — Tieto a tieto, všetky ministerstvom výučby potvrdené.
    </tei:p>
    <tei:p>
     — Máš ty knihy? — spytuje sa škôldozorca jedného chlapca v prvej lavici.
    </tei:p>
    <tei:p>
     — Mám.
    </tei:p>
    <tei:p>
     — Ukáž mi ich.
    </tei:p>
    <tei:p>
     Chlapec vytiahne kapseľku spod lavice a po jednej vyťahuje z nej knižky.
    </tei:p>
    <tei:p>
     Rovesnému prišla na um jedna malá, nezaviazaná knižočka. Vzal ju i vidí, že sú to
          Rečňovanky, od Škultétyho. Prehŕňa sa v nej i nájde básničku s názvom Malý Slovák. Začne
          čítať nahlas: Ja som malý, ale Slovák.
    </tei:p>
    <tei:p>
     — Čo je to pán učiteľ? Aj také knihy upotrebúvate v škole? Aj táto knižočka je potvrdená
          ministrom?
    </tei:p>
    <tei:p>
     — Prosím, v tejto knižočke sú nevinné veršíky. Ináče ešte nebola zhabaná a k tomu nie je
          učebná kniha, lebo deti si ju kúpili doma na čítanie.
    </tei:p>
    <tei:p>
     — Taak? Preto je tu v škole, — usmial sa. — A od koho si ju kúpili?
    </tei:p>
    <tei:p>
     — Odo mňa, — odvetil učiteľ nesmelo, už vedel, že bude mať preháňačky. — Je to najlepšia
          knižočka pre slovenské deti.
    </tei:p>
    <tei:p>
     — Rozumiem. A ty čo máš za knihy? — spytuje sa druhého žiaka.
    </tei:p>
    <tei:p>
     Vybral všetky mlčky.
    </tei:p>
    <tei:p>
     Rovesný každú prezrel dôkladne. Ako sa tak v čítanke prehŕňa, zbadal v nej biely papier.
          Vzal ho a roztvoril. Videl na ňom mapu Európy a Ameriky s čiarami, ktoré označovali cestu z
          Európy do Ameriky.
    </tei:p>
    <tei:p>
     — A toto je čo? — spytuje sa učiteľa.
    </tei:p>
    <tei:p>
     — Neviem.
    </tei:p>
    <tei:p>
     — Nie? Kto má ešte takú mapu, — spýtal sa detí.
    </tei:p>
    <tei:p>
     Asi pätoro sa prihlásilo.
    </tei:p>
    <tei:p>
     — Neviete, že zaoberanie sa vysťahovaleckou agentúrou je prísne zakázané?
    </tei:p>
    <tei:p>
     — Také potváranie si vyprosím, — skríkol urazený učiteľ, — a…
    </tei:p>
    <tei:p>
     — Tu sú, prosím, dôkazy… A len tichšie, lebo…
    </tei:p>
    <tei:p>
     — To nie sú dôkazy, — odvetil učiteľ. — Ľuďom posielajú to poštou a oni to dávajú svojim
          deťom ako obrázky. Ináče som ich v škole nezbadal, lebo cez vyučovanie sa nesmú iným
          zamestnávať, len patričným predmetom. A do kapseliek sliediť? Odpusťte, to mi ani len na um
          nezišlo. A ja že by som napomáhal vysťahovalecký ruch, ja, ktorý ľud milujem a so žiaľom
          badám, že sťahovanie nám veľkú škodu narobilo, lebo mnohí tam zostali, mnohí zase sa
          skazili, alebo doma zanechané ženy sa znemravnili?
    </tei:p>
    <tei:p>
     Vlado na to všetko len kývol rukou, ako čo by bol povedal: „Nechajme vytáčky tak, nech
          verí, kto chce.“
    </tei:p>
    <tei:p>
     — Či sa učili spievať maďarské piesne? — pokračoval vo vyšetrovaní.
    </tei:p>
    <tei:p>
     — Učili.
    </tei:p>
    <tei:p>
     — Vedia zaspievať Hymnus?
    </tei:p>
    <tei:p>
     — Vedia.
    </tei:p>
    <tei:p>
     — Prosím, ráčte začať.
    </tei:p>
    <tei:p>
     Vzdychol, pozrel na deti, dal znak, aby vstali, potom začal:
    </tei:p>
    <tei:p>
     „Isten áld meg a magyart!“
    </tei:p>
    <tei:p>
     Čo si myslel, čo cítil, čo trpel počas tohto spevu, to len boh vie oceniť; tú hanbu,
          potupu, tú svoju mizernosť; posmech, ktorý šľahal z očí Rovesného, keď videl, ako sa zvíja
          učiteľ v trapiech. Musel spievať, prosiť boha o blaho tých, ktorí ho trýznia, idú mu o
          živnosť a hľadajú zádrapky, aby ho mohli vyhnať z chatrného bytu, ako by mohli odobrať jeho
          žene a deťom skyvu chleba. Spieval a srdce mu pritom krvácalo, pokoril sa, nechal sa tupiť,
          len aby si mohol rodinu zachrániť od najkrajnejšej núdze.
    </tei:p>
    <tei:p>
     Po odchode Rovesného nebol vstave ďalej vyučovať. Rozpustil deti, šiel do svojho bytu,
          kde ho už ustarostená žena očakávala, lebo škôldozorcov príchod do slovenských škôl nikdy
          nebol príjemný, povzbudzujúci, poučný, ale väzilo v ňom niečo zlovestné. Zriedkakedy príde
          škôldozorca do slovenskej školy nepredpojate, ale vždy s istým, tajným cieľom a plánom, aby
          mohol nájsť chybu a potom aby mal príčinu podať žalobu pred stoličný výbor a pred ministra.
    </tei:p>
    <tei:p>
     Rozpovedal svojej žene všetko, čo sa prihodilo. Boli si obaja na čistom, čo príde. Mali
          príležitosť vidieť to isté na iných a tiež sa aj dočítali, a to v nejednom prípade, že po
          takýchto inkvizíciách nasleduje disciplinárka, ktorá sa pri roduverných učiteľoch nikdy
          neskončila dobre.
    </tei:p>
    <tei:p>
     Deti nerozumeli, čo sa stalo medzi škôldozorcom a ich učiteľom, ale pudovo vycítili
          predsa, že sa stalo niečo nedobré a že ten pán veľmi sa hnevá na pána učiteľa a chce mu
          niečo zlé urobiť, lebo videli, ako zbledol a ako sa mu triasli pery, keď ich vypustil zo
          školy. I ponáhľali sa zostrašené domov a tam chvatom rozprávali rodičom, ako hromžil mladý
          pán Rovesný na pána učiteľa.
    </tei:p>
    <tei:p>
     Zuzka Štrbovie, tá istá, ktorá sa nebola naučila úlohu, akoby pod tlakom viny, s plačom
          rozprávala otcovi i matke, čo sa stalo v škole.
    </tei:p>
    <tei:p>
     Keď sa Štrba dopočul, čo sa stalo učiteľovi, vstal od stola, prehodil si kabanicu,
          položil si chvatom širák na hlavu a už bol na ulici. Darmo žena volala za ním, aby si dal
          pozor, veď ešte nevie, čo sa stalo, a keď videla, ako páli dedinou, zalamovala rukami a
          volala zostrašená:
    </tei:p>
    <tei:p>
     — Jaj, bože môj, čo to len bude!
    </tei:p>
    <tei:p>
     Štrba ponáhľal sa do školy. Keď vstúpil do izby, videl, ako sa prechodí učiteľ po izbe s
          nazad založenými rukami. Jeho žena sedela pri obloku a šila niečo. Hlavu mala zohnutú nad
          robotou, len keď vošiel dnu Štrba, ju zodvihla. Zbadal, že má oči červené. Vzbudilo sa v
          ňom svedomie i bolo mu nevoľno okolo srdca.
    </tei:p>
    <tei:p>
     — Čo si žiadate? — spytuje sa ho učiteľ po pozdravení. V prvom okamihu ho ani nepoznal.
    </tei:p>
    <tei:p>
     — Veď som ja prišiel, — začal Štrba.
    </tei:p>
    <tei:p>
     — Čo chcete so mnou? —- zvolal rozdráždene Poničan, keď poznal v ňom chlapa, ktorý sa
          prišiel s ním vadiť do školy, — nie je vám už toho dosť?
    </tei:p>
    <tei:p>
     — Pán učiteľ, — začal Štrba, — nenájdite sa ublíženým, veď ja som to tak zle nemyslel,
          veď to viete, vo mne zvrelo, keď som videl, ako sa mi musí dieťa mučiť. Ja nie že by vás,
          veď vás ja chcem. Prišiel som vás poprosiť, aby ste mi odpustili a ešte som aj niečo počul.
          — Či je to pravda, že ten panák od tých čvachov Rovesných vám chce niečo zlé urobiť? — Toto
          hovoril prudko a postava sa mu hrozivo vzpriamila.
    </tei:p>
    <tei:p>
     Učiteľa milo dojal prejav lásky, i pozrel nežne na Štrbu.
    </tei:p>
    <tei:p>
     — Nehnevám sa, nemám, čo by vám mal odpustiť, — odvetil ticho. — Vidím, že mi nechcete
          zle, ale sa musíte mierniť, — doložil vážne, keď videl, ako Štrbovi navierajú žily od
          hnevu. — Choďte pekne domov a buďte na pokoji, každý výbuch len mne môže poškodiť.
    </tei:p>
    <tei:p>
     — Keď už tak chcete, — riekol Štrba sklamane, — nech sa stane vôľa vaša. Pôjdem, — a
          poberal sa domov. — Ale, — zastal vo dverách, — pán učiteľ, viete čo? Povedzte mi, čo ten
          panák chce v našich školách? Há! Kto ho sem poslal? — hlas mu silnel a žila mu na čele zase
          nabehúva. — Kto udržuje naše školy? Naši otcovia nám ich postavili, my si ich platíme. My
          sme vás zvolili, my vás živíme, tak čo? Aké majú právo, keď nedajú ani haliera? Ja, pán
          učiteľ môj, úf… ja, — a hlas sa mu triasol. — Viete, len jedno slovo… ale bude pamätať,
          kedy prišiel do našej dediny nášho učiteľa a naše deti prenasledovať!
    </tei:p>
    <tei:p>
     — Prosím vás, Štrba, buďte na pokoji. Čokoľvek spravíte proti nemu, všetko sa na môj
          rováš pripíše a ešte mi horšie urobíte.
    </tei:p>
    <tei:p>
     Vtom sa dvere otvorili. Vstúpil dnu farský mendík.
    </tei:p>
    <tei:p>
     — Pán učiteľ, poslali ma pán farár, aby ste hneď prišli k nim na faru.
    </tei:p>
    <tei:p>
     — Povedz, že hneď prídem, — odvetil.
    </tei:p>
    <tei:p>
     Mendík odišiel.
    </tei:p>
    <tei:p>
     Štrba pozrel na učiteľa a podal mu svoju tvrdú ako kameň ruku.
    </tei:p>
    <tei:p>
     — Zbohom, stane sa, ako chcete. Urobím to, ale ja bohuprisahám, keby to mne, ja — no,
          nie je to ešte posledné slovo. A nezabúdajte, národ je váš. Viete? My sme vaši. Nedáme vás,
          — a odišiel rýchlym, ťažkým krokom.
    </tei:p>
    <tei:p>
     — Vidíš, ako ťa ľud rád, — hovorila učiteľka. — Neboj sa, netratím nádej ani dôveru v
          boha. Nemožno, že by sa taká do neba volajúca krivda mohla stať… A potom, veď je tu ešte aj
          cirkevná vrchnosť.
    </tei:p>
    <tei:p>
     Nepovedal ani slova, len sa trpko usmial a vzal klobúk.
    </tei:p>
    <tei:p>
     — Kde ideš?
    </tei:p>
    <tei:p>
     — Na faru, počula si, že ma volá.
    </tei:p>
    <tei:p>
     — Ach, veď je tak, v trápení na všeličo zabudnem. Prosím ťa, muž môj drahý, len sa
          mierni, lebo…
    </tei:p>
    <tei:p>
     — Neboj sa, viem, čo mám hovoriť. Nemaj strach, veď je ešte nič, možno, že sa ešte
          všetko vyrovná, — a s tým odišiel.
    </tei:p>
    <tei:p>
     Keď vstúpil do farskej pracovne, videl sedieť farára pri písacom stolíku. Pozeral niečo
          v matrike a pritom púšťal celé kotúče dymu z dlhej fajky. Dym zaplnil neveľkú izbu a nad
          farárovou hlavou zhustol v ľahký nasvetlastý obláčik.
    </tei:p>
    <tei:p>
     „Aha,“ pomyslel si učiteľ, „je rozčúlený, púšťa dym ako lokomotíva.“
    </tei:p>
    <tei:p>
     — Čo sa to stalo?! Prepánaboha! Pán učiteľ, čo to vykonali? — spytoval sa vstupujúceho a
          zabudol mu v rozčúlenosti odvetiť na pozdrav.
    </tei:p>
    <tei:p>
     — Nič také, velebný pán, — odvetil mu učiteľ nepríjemne dotknutý farárovým drsným
          hlasom. — Necítim sa vinný a keď pán podškôldozorca je nespokojný so mnou, nuž ja za to
          nemôžem, lebo si zvršujem svoju prácu, ako len stačím.
    </tei:p>
    <tei:p>
     — Stačím, stačím! — zašomral farár a ľahkú zamatovú čiapočku potisol si nabok. — O to tu
          nejde, ale mi rozprával o nich hrozné veci. Či vedia, že ich môžu preto aj o úrad
          pripraviť?
    </tei:p>
    <tei:p>
     — Nie, odvetil učiteľ, — nie som si vedomý takého poklesku.
    </tei:p>
    <tei:p>
     — Ale, prosím ich, len nech sa nestavajú takým nevedomým, ja sám už oddávna krútim
          hlavou nad ich konaním. Tie ustavičné schôdzky so sedliakmi, takzvané nedeľné školy, kde
          mladým mužom vbíjali rozličné škodlivé myšlienky a heslá do hlavy a k tomu rozširovali ten
          nešťastný „Týždenník“, ktorý, až hrozné pomyslieť, nielenže búri proti každému stavu a rohy
          stavia sedliakom, ale ešte napadá aj nás, kňazov! Toto je hrozné, neslýchané, veď teraz sa
          nemôžeš pohnúť, alebo slovo preriecť, aby si sa nemusel obávať, že ťa po novinách povláčia!
          A čo z toho všetkého vykvitne? Len zlo. Cirkevníci? Doteraz boli baránkovia, previedol som
          všetko. Keď som povedal: „Ľudia moji, tohto budeme voliť,“ odvetili mi pokorne: „Ako oni
          ráčia za dobré uznať, ich dvojctihodná milosť.“ Teraz? Mám hrozné nepríjemnosti, hanbiť sa
          musím, aj zlostiť. Už mi aj na konventoch odporujú. O tom, že by ma poslúchali, ani reči. A
          to všetko je plodom tej podkopnej práce.
    </tei:p>
    <tei:p>
     — Velebný pane, nech ráčia odpustiť, ale musím podotknúť, že som podkopnú prácu nerobil.
          Moje účinkovanie je verejné a známe. Smelo sa postavím proti každému, kto by ma obviňoval z
          nečestného konania.
    </tei:p>
    <tei:p>
     — Ale, veď ja nie, že by, — pretrhol ho farár, a do vyholenej tváre vstúpil mu rumenec,
          znak to veľkého rozčúlenia. Vstal, vzpriamil sa v celej svojej výsosti a objemnosti a
          prešiel si rukou po čele. — Ale predsa, — pokračoval, — načo sa starať do tých vecí, ktoré
          sa nás konečne netýkajú. My sme predsa nie na to tu, aby sme krajinské poriadky prevracali.
          Na to je vláda a jej úrady, ony zaiste vedia, čo treba. Nám, robotníkom na vinici Pánovej,
          prvou povinnosťou je, aby sme pobožnosť a pokoru vštepovali ľuďom do sŕdc, aby sa stali
          vernými synmi cirkvi i vlasti, ktorá nás všetkých živí. Načo sa máme pechoriť, keď sme
          slabí, malí? Čo to všetko stojí? Len národ búrime a hnev mocných obraciame proti sebe. To
          je najlepšie: „Čo je cisárovo, cisárovi a čo je božie, bohu.“ A potom, podľa Písma sa
          nesmieme ani protiviť vrchnostiam, veď nám sv. Pavel zrejme hovorí: „Každá duša vrchnostiam
          poddaná buď, lebo niet vrchnosti jedine od boha… A preto, kto sa vrchnosti protiví, božiemu
          zriadeniu sa protiví“. — Pri týchto slovách jeho široká okrúhla tvár vzala na seba výraz
          vážny, áno, zbožný. Jeho šedé oči s výčitkou hľadeli na učiteľa.
    </tei:p>
    <tei:p>
     — Kto sa protiví zákonu a úradom? — spytuje sa učiteľ.
    </tei:p>
    <tei:p>
     — V tejto záležitosti niet o tom ani reči. A predsa je potrebné šíriť medzi ľudom
          povedomie, aby si vedel hájiť svoje práva, veď aj Kristus postavil sa…
    </tei:p>
    <tei:p>
     — Pán učiteľ, oni sa do toho nerozumejú, — zvolal farár zlostne a kývol rukou. — Tomu
          nech dajú pokoj, na to sú iní povolaní. Už som im mnoho ráz hovoril, že s ich čítaním
          neobídu dobre: tu Rousseau, ten neznaboh, tu zase iní, všetko ak nie neznabohovia, tak
          aspoň racionalisti pomútili im hlavu. A okrem toho to národniarenie, „Za tú našu
          slovenčinu“!… Za ten náš chlieb! — skríkol, až oblok zacvendžal a učiteľ sa strhol od ľaku.
          — Čo budú mať zo všetkého? Nazdajú sa, že budú hneď bohvie čím? Čo bude s ich deťmi, ženou,
          keď…
    </tei:p>
    <tei:p>
     — Ale, velebný pane, veď nie som ešte vyhodený. Nevidím pre to príčinu. A potom, takým
          činom by bola aj autonómia cirkvi urazená. A to predsa len nejde. Musí sa proti tomu
          ohradiť aj cirkev, aj seniorát a konečne podškôldozorca mal sa ohlásiť v prvom rade u nich
          a prísť s nimi do školy, ako s predsedom školskej stolice.
    </tei:p>
    <tei:p>
     — Eh, nechajme to tak, — mávol rukou nechutne. — Veď ja už viem, že s tým budem mať zase
          len opletačku a omrzelosť, — zvolal kyslo. — Nikdy nemá človek pokoj, samé nepríjemnosti.
          Musel im to sám čert pošepnúť. Ale tak je to, keď si nedajú povedať. Teraz čo si len
          počať?!
    </tei:p>
    <tei:p>
     — Ale prosím, len neráčili podpísať zápisnicu, čo im dal Rovesný?
    </tei:p>
    <tei:p>
     Farár sa začervenal, díval sa do obloka, akoby sa bol ostýchal pozrieť na učiteľa.
    </tei:p>
    <tei:p>
     — Nuž, ono, vedia, to je takto, — začal neistým hlasom. — Rovesný ma žiadal, že keď nemá
          kedy osnovať zápisnicu, a veď vraj beztak napíše len to, čo sa stalo. Ja som ho potom
          požiadal, aby čím miernejšie to urobil. A konečne, vedia, či podpíšem, či nepodpíšem,
          urobia si, ako budú chcieť.
    </tei:p>
    <tei:p>
     Keď učiteľ videl, že farár podpísal zápisnicu, zvolal prestrašený:
    </tei:p>
    <tei:p>
     — Ako len mohli to urobiť, tým podpísali aj výrok proti mne.
    </tei:p>
    <tei:p>
     — Ale ja? — zvolal farár rozzúrený. — Čo to hovoria? Ešte aj to nech uvalia na mňa, že
          som im ja zavesil disciplinárku a že som ja všetkého príčinou. To si vyprosím, vedia, —
          kričal, ako mu para stačila, — aby ma upodozrievali. Ja viem, čo mám robiť…
    </tei:p>
    <tei:p>
     Na farárov výbuch učiteľ vzal klobúk, porúčal sa a s ťažkým srdcom vrátil sa domov.
    </tei:p>
    <tei:p>
     Aladár šiel zo školy na faru, a tam, ako sme už videli, zariadil si záležitosť s farárom
          Macúchom uspokojivo a potom šiel do rodičovského domu. Niesol pod pazuchou zhabanú knižku,
          mapky, aj iné písomnosti. Placho sa poobzeral. Videl stáť na ulici malé skupiny ľudí. Tak
          sa mu zdalo, že sa o niečom živo zhovárajú, lebo rukami rozhadzovali, akoby sa niekomu
          hrozili. Zľakol sa. „Už sa dozvedeli,“ pomyslel si. „Od tej hávede všetko vystane,“ i
          siahol pod kabát, kde mal revolver. Cítiac zbraň v ruke, bol spokojnejší.
    </tei:p>
    <tei:p>
     — Už ide ten čvach! — ozval sa mužský hlas.
    </tei:p>
    <tei:p>
     Zastal, poobzeral sa. Oproti stál obecný dom. Zvrtol sa, šiel do obecného domu, aby tam
          našiel záštitu v prípade nebezpečenstva.
    </tei:p>
    <tei:p>
     Ako ľudia videli, že mladý Rovesný zakaroval k obecnému domu, hneď zbadali, že sa ich
          bojí, i povstala medzi nimi trma-vrma.
    </tei:p>
    <tei:p>
     — Poďme za ním, — ozvali sa niektorí. Ženy vykrikovali za ním a nadávali i preklínali
          ho. Mladší brali kamene a chceli hádzať doňho. Aladár od ľaku pustil sa do behu. Ľud,
          vidiac ako beží, pustil sa za ním a nadával mu. Ako bez duše vbehol k notárovi.
    </tei:p>
    <tei:p>
     — Pán notár, aj vy, pán richtár, žiadam od vás ochranu. Chcú ma zabiť, — zvolal
          zadychčane.
    </tei:p>
    <tei:p>
     — Čo sa stalo? — spytuje sa prestrašený notár, keď videl Aladára pred sebou ani smrť
          bledého.
    </tei:p>
    <tei:p>
     Nemal čas ani odpovedať, keď sa už ľudia zhrnuli pred obecný dom a tam vykrikovali:
    </tei:p>
    <tei:p>
     — Čo chce s naším rechtorom? Čo sa stará do našich škôl? Platíš na ne, ty oplan
          odrodilý? — Čím ďalej tým väčšmi kričali. Nadávky, vyhrážky sa sypali neprestajne a hŕba
          rozpajedených rástla, mohutnela sťa požiar.
    </tei:p>
    <tei:p>
     Notár porozumel, o čo ide, hneď ocenil nebezpečenstvo. Otvoril bočné dvere.
    </tei:p>
    <tei:p>
     — Nech sa páči, pán podškôldozorca, tu budú v bezpečí. — Pustil ho dnu a zamkol za ním
          dvere. Potom zavolal boženíka, pošepol mu pár slov. Boženík sa stratil zadnými dvermi,
          prebehol cez záhradu, aby zavolal žandárov na pomoc. Sám ale vyšiel von aj s richtárom, aby
          tíšil rozpajedený ľud.
    </tei:p>
    <tei:p>
     O niekoľko minút pozdejšie prišli dvaja ozbrojení žandári. Len čo ich dav zazrel,
          rozpŕchol sa na všetky strany. Aladár ale v sprievode žandárov poberal sa do rodičovského
          domu.
    </tei:p>
    <tei:p>
     Starý Rovesný išiel z poľa, kde mu paholok sial jarec. Príduc do dediny, zažiadalo sa mu
          vypiť pohár vína, zabočil teda do krčmy. Tam si sadol do osobitnej izby, určenej pre pánov.
          Ako si upíja, počuje zrazu neobyčajnú vravu, výkriky, aj piskot.
    </tei:p>
    <tei:p>
     — Čo je to? — spýtal sa sám seba a pristúpil k oknu. I vidí, ako beží jeho vlastný syn
          do obecného domu a za ním sa ženie hŕba ľudí.
    </tei:p>
    <tei:p>
     — Pán Rovesný, — vbehol zostrašený krčmár, — prosím, nech utekajú domov, kým jesto času.
          Národ sa na ich syna rozzúril, že vraj chce učiteľa vyhodiť. Nech utekajú, lebo ak sem
          prídu, tak sa aj im dostane a potom neviem, čo bude.
    </tei:p>
    <tei:p>
     — Ale môj syn? Poničana?
    </tei:p>
    <tei:p>
     — A už je to tak, aha, či nepočujú?
    </tei:p>
    <tei:p>
     A ozaj, bolo počuť ako kričali: „My si nášho učiteľa nedáme. Oplan! Čvach nám ho chce
          vyhodiť!“
    </tei:p>
    <tei:p>
     — Ja nešťastník! — zvolal. — Idem, — hovoril idúcky, — nie preto, že by som sa bál, ale
          sa hanbím národu pozrieť do očí.
    </tei:p>
    <tei:p>
     — Nech sa neboja, pán Rovesný, vrchnosť už urobí poriadok, — hovoril Rosenzweig. — To je
          predsa hrozné, keď sa ľud opováži búriť proti vrchnosti. To je už na nevydržanie s nimi,
          veď už aj do nás idú, že prečo nejdeme s nimi, keď nás oni chovajú. A ktože nám dal licenc?
          A my sme boli vždy s vládou, tak čo chcú? — hovoril Rosezweig, hoci starý Rovesný už dávno
          odišiel.
    </tei:p>
    <tei:p>
     Rovesný našiel doma ženu, ustráchanú a vyplakanú.
    </tei:p>
    <tei:p>
     Keď videla muža, s chvatom sa spýtala:
    </tei:p>
    <tei:p>
     — Čo je s ním, ešte žije? Slúžka doniesla chýr z dediny, že Aladára bili.
    </tei:p>
    <tei:p>
     — Či žije? Pravdaže žije, videl som ho, žiaľbohu, ako utekal do obecného domu.
    </tei:p>
    <tei:p>
     — Čo sa stalo? Čo urobil? — spytuje sa žena. — Vy beztak všetko robíte za mojím chrbtom.
    </tei:p>
    <tei:p>
     — Čo ja viem? Len toľko mi povedal, že je úradne vyslaný od vrchnosti, aby sa
          presvedčil, či sa dostatočne vyučuje maďarčina a aj to mi povedal, že sú proti Poničanovi
          oznámené ťažké obžaloby a podozrenie.
    </tei:p>
    <tei:p>
     — Čo? Žaloby? Podozrenie? Na takého človeka?
    </tei:p>
    <tei:p>
     — Veľmi ho nezastávaj, — zvolala viac preto, aby si syna bránila pred mužom. — Myslíš,
          že je nevinný? Povedz len, koľkú škodu sme utrpeli týmto pohybom?
    </tei:p>
    <tei:p>
     — Utrpeli sme pre tvoju pýchu a panštenie.
    </tei:p>
    <tei:p>
     — Veď ty inšie nevieš, — hnevala sa, — všetkému som ja vina? A tvoj nešťastný gágor?
    </tei:p>
    <tei:p>
     Takmer nemala čas ani odpovedať, keď zaznelo tupé dunenie odmeraných krokov. Cez oblok
          zablesklo sa pár bajonetov a hneď nato vošiel Aladár do izby.
    </tei:p>
    <tei:p>
     — Čo sa stalo, preboha? — spýtala sa ho matka, zalamujúc rukami.
    </tei:p>
    <tei:p>
     — Nič, — odvetil Aladár sucho. — Veď mu ja ukážem, ľud nahuckať proti mne, veď si oni
          zato odpykajú, — hovoril od vzrušenia zadychčaným hlasom a zatínal päste.
    </tei:p>
    <tei:p>
     — Čo ti urobil Poničan? — spýtal sa ho otec zamračene. — Či som sa musel dožiť tej
          potupy, aby môjho syna doviedli žandári domov?
    </tei:p>
    <tei:p>
     — Čo urobil Poničan, to si zodpovie pred vrchnosťou. Nezodpovedal zákonu a okrem toho
          spáchal protištátne pletichy.
    </tei:p>
    <tei:p>
     — Že on? — spýtal sa posmešne Rovesný.
    </tei:p>
    <tei:p>
     — Otec, odpusť, do toho sa ty nerozumieš. Ľúto mi je, že ťa Poničan tak zaslepil, ale
          škoda ho zastávať, tým len nám škodíš.
    </tei:p>
    <tei:p>
     — Škodíš si sám, synku, aj na duši, aj na svedomí, keď ideš o život celej rodiny, a to
          poriadnej.
    </tei:p>
    <tei:p>
     — Som štátnym úradníkom. Musím mať na zreteli, a to v prvom rade, záujmy dŕžavné. Každý
          vie, čo smie a čo nesmie, a preto nie som zodpovedný za Poničana. Ináče ja tú záležitosť
          neriešim, ale iní. Mojou povinnosťou je len podať to, čo som skúsil a našiel. A konečne,
          čudujem sa aj tebe. Prečo si nespokojný? Či vám berie štát niečo? Štát chce len to, aby sa
          po maďarsky vyučovalo. Čo vám teda berie?
    </tei:p>
    <tei:p>
     — Všetko, — zvolal Rovesný bolestne, — aj teba mi vzali.
    </tei:p>
    <tei:p>
     Aladár na okamih zamĺkol, pozrel na otca, potom mávol rukou, vzal klobúk a chcel ísť
          von.
    </tei:p>
    <tei:p>
     — Kde ideš? — spytuje sa mať.
    </tei:p>
    <tei:p>
     — Idem ku kočišovi, chcem mu povedať, aby zapriahol.
    </tei:p>
    <tei:p>
     — Už ideš? — spytuje sa otec.
    </tei:p>
    <tei:p>
     — Musím.
    </tei:p>
    <tei:p>
     — Prenocuj u nás, bojím sa o teba, — prosila ho mať.
    </tei:p>
    <tei:p>
     — Nemôžem, — odvetil a pozrel na otca, ktorý nemo stál pri peci. — Len preč, ta, ďaleko,
          von z tohto hniezda, z tohto domu. — Otvoril rýchlo dvere a vyšiel von.
    </tei:p>
    <tei:p>
     — Už aj deti budú utekať od nás pre teba, — hovorila s výčitkou Rovesná a utrela si
          ručníkom oči.
    </tei:p>
    <tei:p>
     — No, len no, — vzdychol si Rovesný a nepovedal ďalej ani slovo.
    </tei:p>
    <tei:p>
     O chvíľku sa Aladár vrátil. Sadol si na stoličku, vytiahol z vrecka cigaretu a začal
          mlčky dym púšťať do povetria. Nastalo trápne ticho.
    </tei:p>
    <tei:p>
     — Nezaješ si niečo? — spýtala sa ho mať.
    </tei:p>
    <tei:p>
     — Ďakujem, nie som hladný, — odvetil sucho a pomyslel si: „Ale ten darebák zadlho
          priaha.“
    </tei:p>
    <tei:p>
     Konečne zahrkotal vozík na dvore.
    </tei:p>
    <tei:p>
     Vstal, vzdychol si, akoby mu bol cent padol z pliec, obliekol si zimník. Matku bozkal,
          otcovi nemo podal ruku.
    </tei:p>
    <tei:p>
     — Nebojíš sa? — spytuje sa ho mať.
    </tei:p>
    <tei:p>
     — Prečo, veď sú tu žandári. — A ozaj, jeden už sedel pri kočišovi na baku.
    </tei:p>
    <tei:p>
     Tak sa viezol Vlado Rovesný cez svoju rodnú dedinu na najbližšiu železničnú stanicu. Tak
          to vyzeralo, akoby bol žandár sprevádzal zločinca. Nebolo mu voľne okolo srdca, keď sa
          videl v takejto neočakávanej spoločnosti. Hneval sa, aj hanbil sa, keď videl, ako stoja
          dedinčania pred svojimi domkami, ako na diváky. I zanevrel ešte väčšmi proti Poničanovi.
    </tei:p>
    <tei:p>
     Len čo prišiel na stanicu, odtelegrafoval hlavnému slúžnemu, čo sa stalo v Rovesnom a
          žiadal o pomoc potrebnú na uvedenie poriadku. Ešte v ten večer prišlo do Rovesného desať
          žandárov a začali inkvizíciu proti tým, ktorí boli príčinou „vzbury“.
    </tei:p>
    <tei:p>
     *
    </tei:p>
    <tei:p>
     O týždeň neskoršie podškôldozorca Rovesný zastupoval starého škôldozorcu v stoličnom
          výborovom zasadnutí a opisoval najtemnejšími farbami nebezpečenstvo panslavizmu, ktoré sa
          sťa požiar síri z Rovesného a ktorého pôvodcom je zaťatý pansláv učiteľ Poničan.
    </tei:p>
    <tei:p>
     — S hrôzou som sa presvedčil, — hovoril medziiným, — o tom, že v škole učiteľa Poničana
          maďarská reč napriek nariadeniu zákona je úplne ignorovaná, a len naoko, akoby na posmech
          vyučovaná. Dietkam miesto lásky k sladkej a zvučnej maďarskej reči vštepuje do sŕdc
          nenávisť. Áno, ešte sa opováži búriť aj proti maďarskému národu, a to môžem hneď aj
          dokázať. Tu je čierne na bielom. — Vytiahol Škultétyho Rečňovanky a prečítal z nich veršík:
          Ja som malý, ale Slovák. — Či to nie je dostatočný dôkaz? — zvolal vyvýšeným rečníckym
          tónom. — Hľa, takéto buričské knihy, ktoré nenávisť rozsievajú a vštepujú do útlych sŕdc
          školských dietok proti maďarskému národu a proti jednotnej štátnej idei, našiel som v škole
          učiteľa Poničana. — Áno, ešte viac, — a tu zastal aby sa zvedavosť prítomných stupňovala. —
          Ráčte si len obzrieť mapy, aké sa používajú v jeho škole — ukázal na mapky, poslané agentmi
          jednotlivcom do Rovesného. Nastalo všeobecné ustrnutie. Potom pokračoval:
    </tei:p>
    <tei:p>
     — Opovažujem sa tvrdiť, slávne stoličné zhromaždenie, že Poničan je tajným agentom
          vysťahovaleckých spoločností do Ameriky. Ale sa aj viac stalo. Pobúril celú obec proti mne.
          Život mi bol v nebezpečenstve. Šiel som do Rovesného úradne, aby som hájil práva a záujmy
          štátu, aby som zachránil, ba upevnil proti buričom jednotnú štátnu ideu a bol som ako taký
          tupený, áno, aj ohrozený.
    </tei:p>
    <tei:p>
     Keď predostieram svoje skúsenosti a fakty pred slávne stoličné zhromaždenie, prosím jeho
          osvietenosť pána hlavného župana, — tu sa obrátil k hlavnému županovi, — a navrhujem, aby
          sa proti otáznemu učiteľovi zaviedlo čo najprísnejšie vyšetrovanie a aby aj do tých čias
          nemohol vštepovať nebezpečný a vlastizradný jed do útlych a nevinných sŕdc dietok, nech je
          vyzdvihnutý z úradu do právoplatného výroku a terajšie uzavretie nech sa oznámi cirkevnej
          vrchnosti.
    </tei:p>
    <tei:p>
     Keď zakončil, nastalo všeobecné éljenovanie, okrem dvoch-troch, ktorí sa však
          neopovážili ani len slovíčkom hlesnúť na obranu Poničana.
    </tei:p>
    <tei:p>
     Po Aladárovej reči vstal Podbanský a povedal:
    </tei:p>
    <tei:p>
     — So zhrozením sme vypočuli oznámenie pána podškôldozorcu, lebo nám ani len na um
          nezišlo, že sa takéto vlastizradné veci môžu páchať v našej, nám tak drahej stolici. Že sa
          panslavizmus mohol u nás rozšíriť, v prvom rade v nás väzí príčina. Vyznajme si: do týchto
          čias sme prižmurovali oči, bagatelizovali sme krtiu prácu panslávov. Preto s tým väčším
          uspokojením prijímam správu pána podškôldozorcu, lebo vidím z nej, že dostali sme v ňom
          muža za svätú vec vlastenectva neohrozene zaujatého a vidím v ňom horlivého zástupcu záujmu
          maďarstva a maďarskej kultúry, a preto mu tu verejne vďaku vzdávam za jeho energický čin a
          jeho návrh prijímam.
    </tei:p>
    <tei:p>
     Zaburácalo hromové éljen a potom každý sa ponáhľal gratulovať Rovesnému, ako zdatnému
          ochrancovi pravého vlastenectva pred vlastizradným panslavizmom.
    </tei:p>
    <tei:p>
     Viktor Klenovský sedel blízko neho. Nahol sa k nemu, podal mu pravicu s úsmevom a
          pošepol mu:
    </tei:p>
    <tei:p>
     — Podarilo sa ti výborne, bude z teba škôldozorca.
    </tei:p>
    <tei:p>
     Aladár roztápal sa od radosti. Bol uveličený úspechom.
    </tei:p>
    <tei:p>
     Klaňal sa na všetky strany a pritom skromne odvetil:
    </tei:p>
    <tei:p>
     — Prosím, to nie je moja zásluha, je to len najsvätejšia povinnosť.
    </tei:p>
    <tei:p>
     Na druhý deň ale v Xmegyei Hírlape, v úradnom stoličnom plátku, vyšiel úvodník pod
          názvom „Odhalený pansláv“ a v ňom zle-nedobre bolo na Poničana, ako na buriča a
          vlastizradcu, ktorý, hoci maďarský chlieb je, predsa je taký nevďačný, že bojuje proti
          všetkému, čo je maďarské. Ale to nesmieme viacej trpieť. Takúto burinu treba nemilosrdne
          vytrhať, vykynožiť, aby sa nerozmnožila medzi dobrým, tichým slovenským ľudom. Kto nie je
          tu spokojný a nechce sa stať Maďarom, nech ide k Moskáľom, tu sa ale nesmie ďalej podrývať
          jednota štátu, ani supremácia maďarského národa. My všetkých privinieme k srdcu, ktorí sú
          dobrí vlastenci, kto je maďarského zmýšľania, ale zase každého rozmliaždime a zničíme, kto
          sa prehreší proti našim národným citom, lebo tu, a to nech si panslávski buriči dobre
          zapamätajú, musí znieť zvučný jazyk maďarský a to od Karpát až po Adriu. Za ten čas
          nepopustíme, kým neutvoríme rečou i duchom jednotný, silný, maďarský štát.
    </tei:p>
    <tei:p>
     — Veľkú, ba neoceniteľnú zásluhu si vydobyl náš všeobecne ctený a milovaný mladý
          podškôldozorca Aladár Rovesný, ktorý sa osmelil strčiť ruku do osieho hniezda, a ho aj
          zničil. Prajeme mu k jeho kultúrnym snahám mnoho zdaru a ozaj dobre zaslúženej odmeny,
          ktorú si zvrchovane zaslúžil.
    </tei:p>
    <tei:p>
     Z Xmegyei Hírlapu prevzali správu všetky peštianske denníky, pravda, rozlične zloženú
          podľa toho, ako im to svedčilo do krámu. Jedny z najrozšírenejších novín s veľkou vervou
          opísali celú udalosť pod názvom „Nebezpečné šírenie sa panslavizmu v stolici X.“ a
          pospomínali tam celú minulosť Slovákov počnúc od Kollára, Štúra, Hodžu a Hurbana a ich
          nebezpečné a vlastizradné náuky až po dnešnú dobu. Potom ruský rubeľ, ktorý sa kotúľa medzi
          Slovákmi. Konečne prešli aj na nebezpečného buriča Poničana, ktorého opísali ako umného,
          ale tým nebezpečnejšieho človeka a natárali o ňom možné i nemožné, až sa hory zelenali a
          človek, keď to čítal, sa divil, ako sa môže zmestiť v jednom štipci toľko tendenčnosti a
          lží a tiež, ako môže aj ten mŕtvy papier zniesť na sebe toľko špiny a toľké zvrhlosti.
    </tei:p>
   </tei:div>
   <tei:div type="chapter">
    <tei:head>
     XIII.
    </tei:head>
    <tei:p>
     V Rozhrannom medzitým plynul život v ustavičnej práci. Obchod Streleckého rástol,
          mohutnel. Povedomé meštianstvo a ľud zo široka-ďaleka chodil k nemu, aby si nakúpil, čo mu
          je potrebné. A bolo to celkom prirodzené, lebo ľud v posledné roky prichádzal k národnému
          povedomiu, a to pomocou svojských novín, roduvernej inteligencie i meštianstva, ktorí
          ustavične stýkali sa s ľudom, poúčali ho a snažili sa ho dvíhať hmotne i mravne. Na čele
          týchto opravdivých ľudomilov stáli Slavinský, mladý Strelecký, dr. Suchý a iní mladí
          oduševnení a účinliví ľudia. I stalo sa, čo vystať nemohlo: keď ľud poznal v Streleckom
          svojho človeka, ktorý sa ho neštítil, ale keď mu čas dovolil, poúčal ho a zastával, najmä
          pred úžerou, priľnul k nemu, najmä keď videl, že má dobrý a solídny, k tomu pomerne lacný
          tovar, lebo Streleckého heslo bolo s menším osohom, ale s väčším obratom pracovať.
    </tei:p>
    <tei:p>
     Strelecký bol už oddávna na čistom o príčine úpadku ľudu. Vedel dobre, že väzí hlavne v
          pijatike a v úžere. Krčmár po dedinách navidomoči bohatol, kým ľud v tej istej miere
          chudobnel a stával sa mu takmer otrokom. Keď sedliak potreboval peniaze, šiel ku Kohnovi
          alebo Rosenzweigovi. Požičali mu vďačne na dobrý úrok, ktorý siahal často až do dvadsať
          percent. Spomenutí boli okrem toho aj poverenci židovských peňažných ústavov. Oni
          vystavovali dlžníkom zmenky a ich odosielali, to sa rozumie, že nie zadarmo, ale za dobrú
          odmenu. Takýmto činom, ale ešte aj mnohými inými prostriedkami, bol ľud vyciciavaný.
          Nemohol sa vymaniť z dlhu, čo ako hrdlačil, ale vždy hlbšie upadal do skazy.
    </tei:p>
    <tei:p>
     Streleckého bolelo takéto olupovanie ľudu, i umienil si založiť ľudovú sporiteľňu v
          Rozhrannom. Stálo ho to mnoho namáhania, kým bola založená, lebo boli mnohí takí, ktorí sa
          báli vložiť svoje peniaze do účastín, a to preto, lebo to za nemožné pokladali, aby mohol
          mladý, slabý slovenský ústav vydržať konkurenciu s dvoma veľkými cudzími bankami. Ale sa
          konečne predsa zozbierali potrebné účastiny, takže sporiteľňa mohla byť otvorená pod
          správcovstvom mladého Streleckého.
    </tei:p>
    <tei:p>
     Hneď po vzniku Ľudovej sporiteľne udreli neprajníci na ňu. Vlastenecké kruhy rozpisovali
          sa po novinách a poplach robili o šíriacom sa panslavizme. Nový ústav je vraj založený
          preto, aby slúžil národnostným pletichám a rozširoval zášť medzi obyvateľstvom doteraz v
          pokoji a svornosti žijúcom. Ešte aj vrchnosti upozornili a žiadali, aby zakročili proti
          nemu a ho znemožnili.
    </tei:p>
    <tei:p>
     Ale keď videli, že si nová sporiteľňa z toho nič nerobí, ale si počína solídne, naoko
          zamĺkli. Lež teraz začal tichý, ale podkopný boj proti nej. Začali vydávať o nej lživé
          informácie veľkým bankám, aby jej znemožnili, alebo aspoň obmedzili úver. Medzi obecenstvo
          púšťali zlomyseľné chýry o nedostatočnom vedení, o nesvedomitom hospodárení, len aby jej
          dôveru otriasli.
    </tei:p>
    <tei:p>
     Za krátky čas všetky ťažkosti prekonal Strelecký i so svojimi oduševnenými priateľmi,
          takže sa ústav stal nielen životaschopným, ale dokázal aj oprávnené výhľady na skvelú
          budúcnosť.
    </tei:p>
    <tei:p>
     Strelecký bol telom i dušou obchodníkom a ako taký pozoroval so zármutkom, že bohatstvo
          lesov, ktoré sa rozprestierali kolo Rozhranného, a taktiež aj výrobky ľudu, vykorisťujú
          cudzie, ľudu nepriateľské živly. Od dlhšieho času rozmýšľal o podniku, osnovanom pomocou
          slovenského kapitálu, aby takto nesmierne prírodné bohatstvá donášali aj slovenskej
          pospolitosti istý osoh a nielen cudzincom. I pracoval, povzbudzoval za ten čas, kým
          neutvoril účastinársku spoločnosť, ktorá mala založiť továreň na dorábanie dreveného
          tovaru.
    </tei:p>
    <tei:p>
     Ťažkosti boli veľké. Na to, aby slovenská účastinárska spoločnosť mohla dostať povolenie
          na továreň, nemohlo sa ani pomyslieť. Hľadal teda takého vplyvného člena, ktorý by tieto
          ťažkosti prekonal. Prišiel mu na um Kraslický.
    </tei:p>
    <tei:p>
     Kraslický bol ešte mladý, rezký, vzdelaný zeman. Jeho otec bol veľký gazda. Nahonobil
          značný majetok. Nastaval veľké hospodárske stavy a opravil starý masívny kaštieľ s ohromnou
          dvojitou strechou uprostred veľkej, ale nepestovanej záhrady. Starý chce, aby mu jediný syn
          zostal doma a gazdoval a aby sa oženil z majetnej, domorodej zemianskej rodiny. Ale matka,
          napáchnutá aristokratickými chúťkami a aj syn, ktorý túžil za vojenským stavom,
          prekrižovali otcove plány. Mladý Kraslický šiel k vojsku a stal sa hulánskym poručíkom.
          Mnoho trovil, lebo jeho druhovia boli zväčša magnáti, alebo synkovia zbohatlých rodičov.
          Prirodzene, aj on musel podľa nich kvákať. Otec sprvu platil hotovými, potom si vypožičal.
          Pri každej príležitosti písal synovi siahodlhý list plný hrozieb i prosieb, aby už raz
          vstúpil do seba, lebo od týchto čias mu už ani haliera nevyplatí. Syn trovil ďalej veselo,
          nedbal na otcove listy, lebo vedel, že telegram alebo expresný list v ktorom píše, že musí
          čestný dlh za taký a taký čas vyplatiť, lebo ináče sa musí zastreliť, neminie cieľ.
    </tei:p>
    <tei:p>
     Ako nadporučík oženil sa dosť majetne. Žena pochádzala z aristokratickej rodiny.
          Zaľúbila sa doňho, ako do driečneho husárskeho poručíka.
    </tei:p>
    <tei:p>
     Po smrti rodičov opustil vojsko a šiel gazdovať na svoje panstvo. O hospodárstve nemal
          ani pochop. Keď prvý raz vyšiel na pole, nevedel, ako sa orie. O sejbe a o iných
          hospodárskych prácach nemal poňatia, musel sa spoľahnúť na úradníkov a iných ľudí. To bola
          hlavná príčina, že mu hospodárstvo takmer nijaký osoh nedonášalo. Ale zato každú zimu
          cestúvali do cudzozemska, aby sa tam mohli zísť s rozličnými už známymi im aristokratickými
          rodinami. Kraslická rada spomínavala, ako sa priatelia s grófkou Trubeckou a že v
          Baden-Badene bývali v susedstve so slávnym ruským spisovateľom Turgenevom.
    </tei:p>
    <tei:p>
     Takýmto spôsobom žitia Kraslický bol v ustavičných peňažných nesnádzach, najmä, keď už
          aj poslednú svrčinu predal. Požičiaval, aby na druhom mieste vyplatil, bral na úver po
          sklepoch, hlavne u Streleckých. Ináč bol podnikavý duch a všemožne sa chcel vydriapať z
          dlhov.
    </tei:p>
    <tei:p>
     Kraslický často prišiel do Rozhranného a vtedy neraz aj sám vošiel do obchodu
          Streleckého. Tak sa zoznámil so Streleckým.
    </tei:p>
    <tei:p>
     Po niekoľkých stretnutiach zbadal, že je Strelecký vzdelaný a pritom solídny obchodník,
          i započal s ním krátke, obchodu a hospodárstva sa týkajúce rozhovory.
    </tei:p>
    <tei:p>
     Kraslický sa dopočul, že Strelecký je veľký Slovák a bolo mu to nepochopiteľné. Jemu,
          veľkému pánovi, nemohlo sa vmestiť do hlavy, ako môže inteligentný a k tomu zámožný človek
          byť Slovákom. On videl v Slovákovi len ten zúbožený, telesne i duševne zanedbaný, alkoholom
          otrávený ľud, ktorý jemu sluhúval stodvadsať dní, aby si odrobil želiarstvo a mu robotoval
          za pár šestákov a za sklenku špiritusu, či v lete, či v zime a živil sa len kapustou a
          zemiakmi. Kraslický pozeral na slovenský ľud, hoci aj pochádzal z neho, ako pozerá zbohatlý
          Jávan na domorodé, všetkých práv zbavené a do pralesov zahnané plemeno.
    </tei:p>
    <tei:p>
     Raz medzi hovorom Strelecký nadškrtol mu plán továrne a ukázal na približný prajný
          výsledok. Kraslický so záujmom počúval a prezeral Streleckého výpočet. Zapáčila sa mu
          myšlienka. I pristúpil k podniku s istým počtom upísaných účastín a vybehal i
          sprostredkoval povolenie fabriky.
    </tei:p>
    <tei:p>
     Priatelia Streleckého, hlavne ale Slavinský, dohovárali mu, ako môže vraj prijať
          Kraslického do závodu a tak sa spojiť s najväčším nepriateľom ľudu a vôbec Slovákov.
    </tei:p>
    <tei:p>
     — A mám dovoliť, aby podnik potom prešiel aj s dôchodkom do nepriateľských rúk a aby
          cudzincov obohacoval? Choďte s vaším citlivuškárstvom. Vieme vzdychať, vieme sa aj
          nadchnúť, že tie hory, tá pôda je naša írečitá dedovizeň. Áno, bola! Ale teraz ju čert
          berie. Všetko cudzinec odoberá. Ktože oholil naše krásne lesy, ktoré sa pomaly na pustý
          kras pretvárajú? My sedíme a chodíme po tých vrchoch. Obdivujeme ich krásy, velebu i
          ospevujeme ich, ale zato ani jeden z nás sa nevhĺbi do jadra. Nikoho nezaujíma vedieť, aké
          poklady tie vrchy vnútri obsahujú. Hej, keby sme to boli vedeli a pričinili sa vykoristiť
          ich, mohli by sme byť inakší. Hľaď, ako na všetky strany cudzí element púšťa korene. Tu
          kamenné uhlie, tam cement, inde zase železo, magnezit a iné nové a nové rudy nachodia, na
          ktoré sme predtým ako na neužitočné kamenie hľadeli. A ľud, ktorý mal byť vlastníkom toho
          všetkého bohatstva, zostáva na svojom žobrákom a tým aj otrokom, zatiaľ čo cudzie
          spoločnosti ťažia a odvážajú preč naše poklady, pre ktoré bolo sa len treba zohnúť. A ešte,
          čo je najbôľnejšie, spoločnosti cudzí živel donášajú medzi nás a tu ich osádzajú, aby aj
          tým roztrhali telo národa.
    </tei:p>
    <tei:p>
     — Keď sme chudobní, — prehovoril Slavinský.
    </tei:p>
    <tei:p>
     — Ech, chudobní, pravdaže sme chudobní, keď sme si svojich synkov vychovali len za
          pánov. U nás bol len ten za niečo uznaný, kto mal za sebou vysoké školy a diplomy. Len to
          bolo módne zamestnanie. U nás tiež vo všeobecnosti nevoňala „práca rúk“, ale len „práca
          duševná“, — posledné vyslovil trochu posmešne. — Akoby aj pri telesnej práci nepracoval aj
          duch. Oj, to zemianstvo naše nám veľkú škodu narobilo. Ale snáď najväčšou škodou bolo nám
          to, že sme mu boli príliš zadlho povlekonosiči, ba aj napodobnitelia. Či sme mohli
          zbohatnúť, keď sme odsotili prirodzené pramene bohatstva, totiž obchod a priemysel? Ako sme
          mohli tvoriť spoločnosti? Nazdáte sa, že keď sa my s Kraslickým spojíme, že niečo škodlivé
          urobíme a Kraslického ešte väčšmi na koňa posadíme? Ani najmenej! Kraslický, ako aj
          ostatní, zmiznú, zahynú neúprosne, lebo im chýba tvorivá životná sila a chuť do práce. On
          žije z hotového a pretože nevie podľa príjmov žiť, ale vždy viac stroví, ako môže, tak ti
          môžem takmer presne vypočítať, kedy nastane u neho pád.
    </tei:p>
    <tei:p>
     Nebojte sa, podnik je náš, aj ním bude, čo aj pod cudzou viechou a boh dá, že nebudeme
          potrebovať cudzie čačky, ale sa budeme môcť pod svojou slovenskou firmou ukázať svetu.
          Konečne, náš kapitál nesmie zostať v pasivite, musí sa zúčastniť podnikov a to našich, aby
          sa veľadil, mohutnel a aby nám doniesol nielen blahobyt, ale s ním aj vážnosť a hodnotu.
    </tei:p>
    <tei:p>
     Streleckého tiež mrzelo, že ľudové domáce výrobky dostali sa do rúk nesvedomitých
          priekupcov a ich od ľudu za malichernú cenu odkupujú, aby potom na nich mohli hodne
          zarobiť. I umienil si založiť spolok domáceho priemyslu, aby takýmto činom zachránil domáci
          priemysel od vykorisťujúcich pijavíc a dorábateľom poskytol zaslúžený zisk. Pri týchto
          podnikoch nestál samotný, ale mu boli aj iní nápomocní, hlavne Slavinský a okolité mladé,
          zápalisté kňazstvo a učiteľstvo.
    </tei:p>
    <tei:p>
     Nakopilo sa mu pri takejto rozmanitej činnosti toľko práce, že by ju nebol mohol zvŕšiť,
          keby nebol mal spoľahlivého a rozvažitého človeka pri ruke a tým sa stal Janko Čvíkota.
    </tei:p>
    <tei:p>
     Janko sa za štyri roky veľmi zmenil. Vyvinul sa na silného, zdravím kypiaceho muža. Tvár
          mu zvážnela, pohľad vyrážal mu ráznosť a svedčil o tom, že vie byť pánom nad svojimi činmi.
    </tei:p>
    <tei:p>
     Strelecký už dávno ocenil Janka a preto ho pomaly uviedol do vedenia obchodu, okrem toho
          zdôveril sa mu aj s plánmi do budúcnosti. Často rozprúdil sa medzi nimi zaujímavý rozhovor
          a neraz sa stalo, že Čvíkotove úvahy a náhľady boli prijaté. V posledné časy, keď
          Streleckého pripútali k sebe nové podniky, poveril Janka vedením obchodu a ponechal si len
          vrchný dozor.
    </tei:p>
    <tei:p>
     Bol pekný májový deň. Janko pri otvorenom obloku pracoval v komptoári. Čerstvé voňavé
          povetrie valilo sa oknom dnu, a on okriaty sviežim vzduchom, veselo sa prehŕňal v
          obchodných knihách a sotva počuteľne húdol si popod nos nejaký nápev, keď tu Miloš Stružný
          vhupol dnu. Príchod Stružného značil niečo súrne, lebo od tých čias, ako si otvoril
          samostatný obchod, zriedka ho bolo vídať u Streleckých.
    </tei:p>
    <tei:p>
     — Servus, — zvolal zadychčaný a hodil sa na pohovku. — Kde je principál?
    </tei:p>
    <tei:p>
     — Neviem, kde odišiel, zaiste má prácu v sporiteľni, — odpovedal mu s úsmevom Janko.
    </tei:p>
    <tei:p>
     — Pribehol som len tak, chcel som ťa vidieť na okamih, — pokračoval Miloš. — Si unavený?
          Zabehol som aj k záhradníkovi. Kytky, tvoja a moja, budú veľmi pekné. Jedna pre mladuchu,
          samé biele kamélie a konvalinky, Boženkina zase samý ružový puk… no krásne! Len keby zajtra
          nepršalo a už raz aby bolo po všetkom, lebo vieš, toto je taká bláznivá doba, človek nemá
          nikde miesta a myseľ sa mu tára inde a robota nejde tak, ako by mala. Zbohom, tak ako sme
          sa dohodli, musím ešte k Ruženke, predsa musíme sa ustáliť, čo sa týka sobášu, — toto
          hovoril už vo dverách.
    </tei:p>
    <tei:p>
     „Aký je smiešny,“ myslel si Janko a pritom sa usmial. „Istotne je po uši buchnutý, keď
          je taký ako na tŕní. Aj ja sa musím vytiahnuť, ako sa patrí.“ Ani nezbadal, keď prišiel
          listonoš a podával mu hodnú poštu. Siahol po nej. Obchodné listy bežne prezrel, potom sa
          zastavil na malej bielej obálke. Bola od matky. Otvoril a začal čítať:
    </tei:p>
    <tei:p>
    </tei:p>
    <tei:p>
     <tei:emph>
      Drahý syn môj!
     </tei:emph>
    </tei:p>
    <tei:p>
     <tei:emph>
      Už z môjho predošlého listu, áno aj z novín vieš, čo sa stalo s neborákmi
              Poničanovcami. Pozbavení sú chleba, lebo, vieš, vyhodili ho z učiteľstva. To je len
              predsa hrozné, že sa tí, čo to spravili, boha neboja! Veľmi som ich ľutovala, aj som
              potom išla do Rovesného, reku nech ich navštívim, a aby som len tak naprázdno nešla, nuž
              vzala som sebou pár kačíc. Predsa treba sa im niečím zavďačiť, veď Ťa Poničan veľmi
              chcel a Ti aj mnoho dobrého urobil. Mne tiež, ako vdove, vo všetkom pomáhal a vykonal čo
              sa dalo.
     </tei:emph>
    </tei:p>
    <tei:p>
     <tei:emph>
      Chúďatá, veru je tam smutno. Ona pravda neplakala, lebo vieš, oddala sa už do
              vôle božej, a k tomu spomenula, že on to ešte ťažšie nesie a tak ho ona musí prehovárať.
              Zo školy sa museli ihneď vypratať, lebo im pohrozili žandármi. Tak sa utiahol do
              Kožuchov. Oni sú im kmotrovci. Ty ich zaiste dobre poznáš, sú poriadni ľudia, najmä ona,
              tá sa ich niečo naželie. Ani pochop nemáš, akú preháňačku má tamojší svet. Poslali ta
              vojsko, lebo sa báli, že sa svet vzbúri, keď Poničana pozbavili učiteľstva. Ľudí trápia,
              vyšetrujú pre toho nešťastného Vlada, čo ho boli postrašili, keď bežal do obecného domu.
              Poniektorých aj pozatvárali a všemožným spôsobom chcú vedieť, či ich Poničan
              nepodhuckal. Ešte im nie je dosť, tí už nemajú svedomie! Poničan nikde nejde, aby ľudí
              ušetril, ale zato národ nezabúda naňho. Ani nevie, kedy a ako, len keď dostane tu hus,
              tu prasa, zase strovu, múku — a vieš, všetko, čo ľudia zvyknú mávať. Chudáci, chcú mu
              všemožne dokázať, že ho radi majú.
     </tei:emph>
    </tei:p>
    <tei:p>
     <tei:emph>
      Poničanka mi s radosťou rozprávala, ako sa pekne k nim zachoval Stracinský, veď
              ho hádam poznáš. Nielenže ho bránil ale hneď prišiel k nemu a volal ho, aby išiel do
              mesta bývať, potrebuje vraj pisára do kancelárie a bude mu tiež aj deti učiť, kým sa mu
              niečo iné netrafí. A tak odídu do mesta. Nuž tak! Predsa sa vždy nájdu aj dobrí ľudia na
              svete, ale Stracinského musí pán boh požehnať, to je už človek!
     </tei:emph>
    </tei:p>
    <tei:p>
     <tei:emph>
      Farár nechce teraz o Poničanovi ani slova počuť. Chcel by sa ho dokonca striasť.
              Nazdá sa, že ľudia budú zase takí, ako čo boli. Ale sa veľmi mýli, lebo je svet proti
              nemu a tiež aj proti Rovesnovcom veľmi napajedený. Tí už môžu sklep zatvoriť, nikto k
              nim nejde okrem notára a farára. Ako som počula, starý Rovesný bol veľmi nahnevaný na
              Vlada, keď to bol porobil, ale vieš sám, on doma nemá veľa moci, a tak si z neho mnoho
              nerobia.
     </tei:emph>
    </tei:p>
    <tei:p>
     <tei:emph>
      Ale som ti už veľa napísala. Ako sa mi máš, syn môj drahý? Voláš ma k sebe, ale
              odpusť, dieťa moje drahé, ja by som Ti už v meste nemohla privyknúť, ja už len tu
              zostanem, kým vládzem robiť. Pozdrav odo mňa pánov Streleckých a že im odkazujem službu
              a tiež aj slečnu Boženku
     </tei:emph>
    </tei:p>
    <tei:p>
     <tei:emph>
      pozdrav, tá sa mi veľmi zapáčila, keď som bola u Teba na návšteve. Je to ozaj
              milé a priateľské dievča a bez pýchy, zaslúži si, aby bola šťastná. Takú nevestu by som
              si žiadala, potom by som už bola spokojná a netrápila sa o Teba, lebo by som vedela, že
              budeš dobre opatrený.
     </tei:emph>
    </tei:p>
    <tei:p>
     <tei:emph>
      Ale teraz už zbohom, mnoho ráz Ťa pozdravujem a bozkávam a žehnám.
     </tei:emph>
    </tei:p>
    <tei:p>
     <tei:emph>
      Tvoja verná matka.
     </tei:emph>
    </tei:p>
    <tei:p>
    </tei:p>
    <tei:p>
     Janko srdečne ľutoval Poničana. Dozvedel sa o výčine vrchnosti už z novín, ale to už bol
          prebehol, keď ho zase roztrpčil matkin list. Zamyslel sa. Sadol k stolíku a začal písať
          Poničanovi. Odľahlo mu troška. „Treba ho podporiť,“ pomyslel si, „nesmieme ho nechať
          zahynúť.“ Vstal, prechádzal sa, rozmýšľal, ako by sa to dalo previesť. „Zavediem zbierku v
          jeho prospech.“ Usmial sa spokojne. „Keď odoberajú chlieb našim ľuďom, dokážme, že im
          nedáme zahynúť a že sa národ vie a môže postarať o nich, aby netrpeli núdzu.“ Zrazu bolo mu
          tesno, úzko v izbe. Vzal klobúk a vyšiel von, aby sa prešiel po sklepe.
    </tei:p>
    <tei:p>
     Tam už našiel starého pána Streleckého. V poslednom čase veľmi zoslabol, zhrbil sa ešte
          väčšmi. Ale zaujatosť pre obchod ho ešte neopustila, aj teraz takmer každý deň prešiel cez
          sklep a stade obyčajne zabočil do komptoáru.
    </tei:p>
    <tei:p>
     Janko prišiel k nemu a poklonil sa.
    </tei:p>
    <tei:p>
     — Á, to ste vy, — spytuje sa ho. — Prišla už pošta?
    </tei:p>
    <tei:p>
     — Áno, aj noviny sú tu.
    </tei:p>
    <tei:p>
     — Čo nového v nich?
    </tei:p>
    <tei:p>
     — Neviem, ešte som ich neotvoril,
    </tei:p>
    <tei:p>
     — Máte veľa roboty?
    </tei:p>
    <tei:p>
     — Náhodou nie.
    </tei:p>
    <tei:p>
     — To je dobre, poďme do záhrady. Slniečko teraz hreje, prečítate mi niečo, — a kývnuc
          pozdrav ostatnému personálu, pustil sa drobným krokom. Janko chytil ho za rameno a viedol
          ho.
    </tei:p>
    <tei:p>
     — Ej, starnem, starnem, — vzdychol si starký, — už som vám všetkým len na oštaru.
    </tei:p>
    <tei:p>
     — Ale čoby, pán principál (starký sa tešil, keď ho takto volali, ešte aj teraz chcel
          ukázať pred personálom, že je on hlava, a bol uveličený, keď sa ho poradili v niečom), nie
          je to ešte tak zle v tak vysokom veku.
    </tei:p>
    <tei:p>
     — Veď je tak, — podotkol, — ale ja som sa ani neponáhľal žiť za mladi, ako sa teraz
          žije. — Medzitým prišli do neveľkej, ale starostlivo pestovanej záhrady.
    </tei:p>
    <tei:p>
     Pri jednej kvetnej hriadke zazrel Boženku. Bola zohnutá nad hriadkou. Mala bledomodré
          šaty a široký slamený klobúk na hlave. Nezbadala ich, len keď už boli dosť blízko.
    </tei:p>
    <tei:p>
     — Poďte, poďte, aká to krása, — a ukázala na hodnú hriadku konvaliniek. Spomedzi bujných
          tmavozelených listov vykúkali drobné snehobiele zvončeky a vypúšťali ľúbeznú vôňu. V ruke
          mala niekoľko stebiel.
    </tei:p>
    <tei:p>
     — Ovoňajte, starý apo, — a priložila mu k nosu konvalinky.
    </tei:p>
    <tei:p>
     — Pťchi! — kýchol len tak zo žartu, — ale aká je naša Boženka vyhriata, červená, ako
          ružička.
    </tei:p>
    <tei:p>
     — To čo som bola zohnutá.
    </tei:p>
    <tei:p>
     Janko s úľubou hľadel na ňu.
    </tei:p>
    <tei:p>
     — A mne nič? — spýtal sa jej, keď videl, že si konvalinky pripäla na blúzu.
    </tei:p>
    <tei:p>
     — Ach, vy ste mladý, ľahko sa zohnete, — odvetila a šelmovský úsmev poihral jej okolo
          úst.
    </tei:p>
    <tei:p>
     — Daj mu len niekoľko stebielok, ináče bude ešte na mňa žiarliť a druhý raz nepôjde so
          mnou, — žartoval starý pán a zasmial sa spokojne nad podareným vtipom.
    </tei:p>
    <tei:p>
     Vybrala niekoľko stopiek a podala mu ich.
    </tei:p>
    <tei:p>
     — Ste už teraz spokojný? — spýtala sa huncútsky.
    </tei:p>
    <tei:p>
     — To sa rozumie, — zažartoval. Uklonil sa a ovoňajúc konvalinky, strkal si ich do
          kabátovej dierky, pritom pozrel na ňu s takým výrazom, že tvár sa jej zdala byť ešte
          zapálenejšia a aby zakryla rozpaky, obrátila sa k staríkovi, akoby mu chcela niečo povedať.
          Časom sa medzi týmito dvoma mladými ľuďmi vyvinul priateľský pomer a starý pán tiež medzi
          nimi cítil sa dobre, ako omladnutý, usmial sa, žartoval s nimi a pritom im často rozprával
          príbehy zo svojej mladosti.
    </tei:p>
    <tei:p>
     — Slečna Boženka, poviem vám niečo, — začal Janko.
    </tei:p>
    <tei:p>
     — Len pred chvíľkou bol mladý zať u mňa. A keby ste ho boli videli, aký bol zadychčaný,
          smiešny! Či každý mladý zať tak vyzerá?
    </tei:p>
    <tei:p>
     — Prečo? — spýtala sa ho prekvapená neočakávanou otázkou.
    </tei:p>
    <tei:p>
     — Nuž taký sa mi zdal byť: nikde nemá miesta, nevie ani poriadne myslieť, je roztržitý a
          výraz tvári mu je tiež taký inakší.
    </tei:p>
    <tei:p>
     — To všetko robí láska, — odvetila zadumane a pozerala niekde do diaľky, potom sa
          obrátila k nemu a vážne pozrela naňho.
    </tei:p>
    <tei:p>
     — Vy sa tomu čudujete? Zdá sa vám smiešny?
    </tei:p>
    <tei:p>
     Udrela mu krv do tvári.
    </tei:p>
    <tei:p>
     — Nemienil som, — odvetil, — Milošove city zľahčiť, alebo sa posmievať z neho, — a
          pozrel na ňu prosebne. Porozumel, že ona hlbšie, citnejšie to pochopuje.
    </tei:p>
    <tei:p>
     — Nechže sa len vysmieva, — zvolal starý pán veselo, — nechaj ho len, Boženka, tak to
          zvyknú mladí páni, ale neviem, či by neboli radi, keby mohli tiež takú úlohu zahrať.
          Uvidíme, ako bude vyzerať pán Ján Čvíkota ako mladý zať… Ha, ha, ha.
    </tei:p>
    <tei:p>
     Jankovi príjemné teplo valilo sa k srdcu. Pozrel na Boženku trochu rozpačite a aby
          zakryl nesnádze, zasmial sa, v čom mu Boženka vďačne pomáhala.
    </tei:p>
    <tei:p>
     — Hľa, bol by aj zabudol, — zvážnel, — donášam vám pozdrav.
    </tei:p>
    <tei:p>
     — Od koho?
    </tei:p>
    <tei:p>
     — Matka mi písala, pozdravuje všetkých a najmä vás, slečna.
    </tei:p>
    <tei:p>
     — Ďakujem, — odvetila potešená, — ako sa má vaša pani matka?
    </tei:p>
    <tei:p>
     — Zdravá je. Ináč ma list veľmi zarmútil, píše o chudákovi Poničanovi.
    </tei:p>
    <tei:p>
     — Čo sa s ním stalo? — spýtali sa obaja.
    </tei:p>
    <tei:p>
     — To už viete, že je pozbavený úradu. Nateraz je ešte v Rovesnom, býva v privátnom dome.
          Takmer ho vyhodili z bytu, zabránené mu je ísť k ľuďom. Ľudí prenasledujú, áno, niekoľkých
          aj pozatvárali.
    </tei:p>
    <tei:p>
     — To je predsa hrozné, čo sa robí, — zvolal rozhorčene Strelecký.
    </tei:p>
    <tei:p>
     — Čo si teraz len počne? A tá jeho úbohá žena i deti! — vzdychla si Boženka a slzy jej
          zaihrali v očiach.
    </tei:p>
    <tei:p>
     — Prvá pomoc sa už naskytla. Advokát Stracinský volá ho k sebe za pisára, kým sa mu
          niečo nenaskytne.
    </tei:p>
    <tei:p>
     — To je pekne od neho, — zvolala, — ale predsa, to nie je pre Poničana, nie je to stále
          miesto.
    </tei:p>
    <tei:p>
     — Predbežne aj to postačí, myslím, národ nedá zahynúť svojmu spisovateľovi, ešte hádam
          je to aj šťastie pre nás, veď sa teraz bude môcť oddať jedine literárnej činnosti, beztak
          ich tak málo máme.
    </tei:p>
    <tei:p>
     — To je ťažká vec, — riekol Strelecký.
    </tei:p>
    <tei:p>
     — Prečo?
    </tei:p>
    <tei:p>
     — Preto, lebo vy ešte vždy myslíte priideálne a nerátate s holou skutočnosťou. Nie sme
          ešte tak ďaleko, aby slovenský spisovateľ mohol zo svojich diel vyžiť. Treba sa postarať,
          aby mal iné zamestnanie.
    </tei:p>
    <tei:p>
     — O to sa musíme v každom prípade postarať. Je to predsa otázka cti a k tomu je to aj
          politický čin, keď ukážeme nášmu nepriateľovi, že nedáme zahynúť našim verným ľuďom. Bude
          to obodrenie aj pre iných, aby pre bázeň o svoju budúcnosť neodstúpili od národnej
          povinnosti. Tak ich je málo verných, účinlivých učiteľov, a ich rady povážlivo rednú a
          niet, kto by ich vypĺňal.
    </tei:p>
    <tei:p>
     Starý s úsmevom pozeral na Janka. Páčilo sa mu, keď videl pri mladých ľuďoch zápal,
          potom ale doložil, viac aby ho domŕzal:
    </tei:p>
    <tei:p>
     — Len nezhorte, počkajte len, aj na vás príde čas, keď na všetko navyknete a srdce sa
          vám otupí, zatvrdne a stanete sa takým, ako sú ostatní sebci, žijúci len pre samých seba.
          Oj, poznal som ja nejedného, ktorý tiež horoval za mladi. Plameň z neho len tak blčal,
          nazdal by sa človek, že Kriváň prenesie na Kráľovu hoľu — a kde je? Nejeden ešte žije, ale
          čuší, nedá hlas o sebe, ba viacerí pustili sa za prúdom.
    </tei:p>
    <tei:p>
     — Nehovorteže tak prísne, starý apo, to by bolo veľmi smutne, keby každý stratil cit k
          blížnemu, — a potom dodala veselo: — Hľa, vy ste starý a predsa ste neskornateli, ale máte
          zmysel i cit pre dobré a šľachetné. Vyzeralo by to ozaj smutne, keby sme časom všetci
          podobní sa stali vyhoreným sopkám. Ale musím sa ponáhľať, treba sa mi chystať k
          zajtrajšiemu dňu. — I kývla obidvom prívetivo a vrátila sa do domu.
    </tei:p>
    <tei:p>
     Janko sledoval ju pohľadom, kým sa mu nestratila. Zakaždým sa tešil, keď bol pri nej a
          zase keď odchádzala, cítil sa osamelým. Teraz myslel na zajtrajší deň, keď mu bude
          družička.
    </tei:p>
    <tei:p>
     — Čo ste sa tak zamysleli? — spytuje sa starý pán a hľadí naňho dobrosrdečne a predsa
          trochu akoby výsmešne.
    </tei:p>
    <tei:p>
     Začervenal sa pri pomyslení, že ho spozoroval. Pozrel nesmelo a predsa skúmavo do
          starcových očí. Nezbadal v nich nevôľu, práve naopak, usmieval sa priateľsky.
    </tei:p>
    <tei:p>
     — Bohvie, niekedy sa človek aj zamyslí.
    </tei:p>
    <tei:p>
     — To je povážlivé pri mladých, — hovoril tým istým priateľským, trochu pichľavým hlasom.
    </tei:p>
    <tei:p>
     „Predsa zbadal,“ pomyslel si. — Dovolíte, aby som vám prečítal niečo? — Prešiel na inú
          látku.
    </tei:p>
    <tei:p>
     Strelecký sadol na lavičku, pri ňom zaujal miesto Janko a začal čítať najnovšie správy.
    </tei:p>
    <tei:p>
     *
    </tei:p>
    <tei:p>
     Na druhý deň pred sobášom Stružného s Ruženkou viezol sa Janko s Boženkou na slávnostne
          vyleštenom koči. Záprah bol stuhami okrášlený. On v cylindri, v novo-novučičkom obleku,
          biele rukavičky na rukách a lakové poltopánky na nohách. Ona pri ňom v jasnom, len ako dych
          naružovenom úbore, v lone zložené rúčky držali krásnu, veľkú kytku, zo samých ružových
          pukov uvitú. Keď ju usádzal do koča, bol prekvapený jej novým zjavom. Zdala sa mu v tomto
          svadobnom úbore iná, vzdialenejšia, vyvýšenejšia, takže sa cítil byť k nej nepatrnejším. Aj
          ona, keď ho videla tak elegantne vyobliekaného, zadivila sa. Nebol to ten všedný, veselý
          Janko, ale vážny pán. Ešte aj tá tvár čerstvo oholená s jemným náterom púdru na brade, bola
          sviatočnejšia. A či sa len jej tak zdalo.
    </tei:p>
    <tei:p>
     Obaja mladí ľudkovia sadli si takmer mlčky jeden k druhému, tiesnení v prvom okamihu
          nevšednou udalosťou. Ale tento pocit čoskoro pominul, najmä, keď sa kone pohli veselým
          klusom a keď pocítili kolísanie pier. Pozreli okolo seba a tu všade na ulici stáli ľudia a
          pozerali zvedavo na nich. I skrslo v nich povedomie vlastnej dôstojnosti, keď videli, ako
          sú obdivovaní. Úsmev prelietol im okolo úst a takmer odrazu pozreli na seba.
    </tei:p>
    <tei:p>
     — Pozrite, slečna Boženka, ako vás obdivujú, — prihovoril sa Janko a obrátil sa trochu k
          nej, aby lepšie videl profil jej tvári.
    </tei:p>
    <tei:p>
     Zažiarili jej oči a s úsmevom povedala:
    </tei:p>
    <tei:p>
     — Sme dvaja, nevidíte tam slečny Orgovánové, ako sa dívajú?
    </tei:p>
    <tei:p>
     Za nimi v druhom koči sedel mladý Strelecký aj s paňou ako starejší. Starý pán napriek
          všetkým prosbám Stružného ostal doma s tou výhovorkou, že starým je už najlepšie doma a
          nech sa len mladí zabavia.
    </tei:p>
    <tei:p>
     *
    </tei:p>
    <tei:p>
     Miloš s Ruženkou stáli pred oltárom. Janko s Boženkou stáli za nimi v rade s inými
          družbami a družičkami. Ona ľahko opierala sa o jeho rameno a dívala sa na mladý pár.
          Šedinami pokrytý kňaz dával im tichým hlasom naučenie. Videla mladú celkom v bielom, z
          hlavy sa jej vlnil nadol až k zemi v hojných záhyboch ako pavučina jemný závoj. Zelený
          myrtový vienok s bielymi púčkami klenul sa jej nad čelom. Spod neho bolo vidieť ružové
          líce. Červeň pod viečkami svedčila o prelievaní hojných sĺz, keď sa lúčila s matkou a
          otcom.
    </tei:p>
    <tei:p>
     Kazateľove slová a tiež aj mladuchin zjav zvláštne sa jej dotkli. Nebola by vstave
          vysloviť ten dojem slovami, len cítila, ako sa jej zvláštna túha tisne do srdca. A zase
          znenáhla ovládal ňou žiaľ, tak sa jej chcelo plakať a len silou potlačila slzy. A vtedy
          chytil ju Janko za ruku, ktorá voľne spočívala na jeho ramene, pritiahol ju bližšie, až
          pocítila dotyk jeho pleca. Letkom pozdvihla navlhlé oči a videla, ako sa jeho oči s láskou
          dívajú na ňu a to tak výrečne, že jej zabúšilo srdce. Sklopila zrak, ale ruku, pevne
          zovretú, nevytiahla. Už viac nerozumela, čo hovorí kňaz novomanželom, len keď si mladí
          kľakli, aby si vernosť prisahali, bolo jej všetko jasné, blízke: s ním, drahým, tam stáť a
          vedela už, že celá jej bytosť patrí jemu a že sľub, keď aj nie ústa, ale duša mu odrieka. A
          sťa teplý, sotva počuteľný vánok dolietli jeho slová k nej: Milujem ťa. — I videla, že to
          isté dialo sa aj v jeho srdci. Mier zavládol v jej duši, potom pocítila nevýslovnú radosť,
          a zase pozdvihla oči k nemu a on jej porozumel i vedel, že patrí mu naveky.
    </tei:p>
    <tei:p>
     — Drahá, — zašeptal.
    </tei:p>
    <tei:p>
     Keď pozrela po svadobníkoch a divákoch, videla v prvej lavici sedieť švagrinú. Pozerala
          na nich a potuteľne sa usmievala. „Videla,“ pomyslela si. „Nech,“ bolo jej tak ľahostajné,
          čo si iní myslia. Tí ľudia všetci tam stali sa jej takí ďalekí a malicherní voči tomu, čo
          dialo sa v jej duši.
    </tei:p>
    <tei:p>
     A hľa, videla, ako mladí odchádzajú od oltára. Pohli sa aj oni za nimi. Všetko to bolo
          ako v polosne. Až keď vyšli von z kostola a zrazu oblial ju slnečný jas a svieže povetrie,
          precitla. I pristúpila aj s ním k mladoženíchom, aby im blahoželala. Janko nemo stisol
          priateľovu pravicu a Boženka niečo zašeptala Ruženke i pohol sa sprievod do domu
          mladuchiných rodičov.
    </tei:p>
    <tei:p>
     Cestou Janko prehovoril k Boženke len niekoľko slov. Boli trochu zmätení. Prišlo to tak
          rýchle, neočakávane. Roztržite sa usmiali jeden na druhého. Zamĺkli. „Ak sa hnevá nad mojou
          opovážlivosťou,“ prelietlo mu razom umom, i pocítil bôľ.
    </tei:p>
    <tei:p>
     — Hneváte sa? — spýtal sa ticho a ostýchal sa jej pozrieť do očí.
    </tei:p>
    <tei:p>
     — Prečo? — odvetila, vediac, čo sa v ňom deje. Ľúto jej bolo. Musí ho potešiť, poistiť i
          dodala si smelosti a zašeptala: — Netráp sa, drahý.
    </tei:p>
    <tei:p>
     Svadba plynula zvyčajným živým a veselým prúdom. Žarty, čulé rozhovory, hudba, skvostná
          tabuľa, skvelé toalety, to všetko lahodilo sluchu, chuti i oku. Išlo všetko hladko a svojím
          poriadkom, ako to obyčajne býva. Počas hostiny nechýbali ani prípitky a zdravice na mladý
          pár, v ktorých vynikli najmä starší. Zrazu vstal Čvíkota a začal hovoriť:
    </tei:p>
    <tei:p>
     — Zase máme o jednu obeť viacej. Pozbavili jedného z našich roduverných, zaslúžilých
          mužov chleba. Je vystrčený neúprosne aj s rodinou a to len preto, lebo cítil lásku k
          slovenskému ľudu. Vzdelával ho, poúčal ho, dvíhal ho a aj nám všetkým poskytli pôžitok jeho
          literárne práce.
    </tei:p>
    <tei:p>
     Neprosím o almužnu, ale len o dôkaz lásky k nemu. Rozpomeňme sa naňho pri tejto
          slávnostnej príležitosti a… — tu pozrel po hosťoch i zarazil ho nevrlý pohľad bohatého
          fabrikanta zo susedného mesta, ktorý, sa potom nahol k svojej tučnej, v ťažkých hodvábnych
          šatách a rozličnými šperkami (stáli vraj desaťtisíc korún) vystrojenej panej. Janko zbadal,
          ako sa mu pohli pery, keď pošepol čosi žene. A on akoby uhádol, že jej vraví: „Zase
          žobranie.“ Potom siahol do vrecka a pomaly ťahal z neho tobolku a položil na tanier
          dvojkorunák.
    </tei:p>
    <tei:p>
     Zarazilo ho, zahanbil sa, oľutoval svoj čin, zdalo sa mu, že svojho milovaného učiteľa
          potupil, keď ho spomenul, a predsa dobre mienil, a aj týmto činom chcel dokázať, že naňho
          nezabudol.
    </tei:p>
    <tei:p>
     Povedal ešte niekoľko viet a potom si sadol.
    </tei:p>
    <tei:p>
     Mladý Strelecký so záujmom pozoroval Janka i usmial sa na jeho rozpakoch.
    </tei:p>
    <tei:p>
     — Dovoľte, Janko, aby som ja vo vašej výzve pokračoval. — Vzal tanier do ruky, obišiel
          sám stoly a zbieral menšie, väčšie peňažné dávky viac-menej z vďačnosti dané. Keď prišiel k
          fabrikantovi, zastal trochu, potom položil na tanier päťdesiatkorunovú bankovku a s úsmevom
          povedal: — Pán Tkáč, na taký humánny cieľ ani vy všakver nebudete odchodnejší.
    </tei:p>
    <tei:p>
     — Ó, zaiste, — prikývol, kyslo sa usmievajúc a vzal dvojkoruník naspäť, zamenil ho
          päťdesiatimi korunami.
    </tei:p>
    <tei:p>
     — Ďakujem vám srdečne, — povedal Strelecký, uklonil sa a šiel ďalej.
    </tei:p>
    <tei:p>
     Janko sotva sa zdržal úsmevu, keď videl, ako Strelecký prinútil Tkáča, aby otvoril dobre
          nabitú tobolku i pozrel na Boženku, ona tiež zbadala. Usmiala sa, pokývla nebadane hlavou.
    </tei:p>
    <tei:p>
     — Nemal som to urobiť, — hneval sa sám na seba, keď videl, že to, čo sa zozbieralo na
          podporu Poničana, viac sa podobá almužne ako daru lásky a povedomia. A to ho trápilo.
          Nevedel sa striasť pocitu, že najlepšieho svojho priateľa potupil a ponížil. Povedal to aj
          Streleckému.
    </tei:p>
    <tei:p>
     — Niečo pravdy je v tom, ale to nesmieme z citného stanoviska posudzovať. Vaše vyzvanie
          nezatracujem, naopak, schvaľujem ho. Nie Poničan je tu ponížený, o tom ani reči. A konečne
          či takým, či inakším spôsobom, treba priviesť aj takých ľudí k obetavosti.
    </tei:p>
   </tei:div>
   <tei:div type="chapter">
    <tei:head>
     XIV.
    </tei:head>
    <tei:p>
     V stoličnom meste od istého času panuje neobyčajný ruch. „Liga opravdivých vlastencov“,
          ktorú utvorili v krajine gróf Komáry a gróf Dunay, už dávno vyprobovaní politici, vyvolala
          silný politický pohyb.
    </tei:p>
    <tei:p>
     Pred niekoľkými rokmi boli už spomenutí politici a ich strana zatisnutí takzvanou
          „Národnou stranou“ a boli odkázaní istú dobu na mlčanie a na nepríjemné, ale potrebné a
          bdelé pozorovanie udalostí. S hnevom videli, ako sa noví ľudia rozprestierajú v ich
          ministerských kreslách a ako modlikajú a klaňajú sa novej vláde práve tí, ktorých oni
          vytiahli z tmy na politické dejište a tým činom zaopatrili im hmotný zisk a kariéru. Za to
          im potom slúžili práve tak, ako starorímskym patricijom slúžievali klienti.
    </tei:p>
    <tei:p>
     Ale po páde tak Komáry, ako aj Dunay sa presvedčili o pravde múdreho Šalamúna, že všetko
          je márnosť a súženie ducha, lebo ich tábor sa topil ako marcový sneh a neuplynul deň, aby
          neboli počuli o odskočení toho a toho stĺpa ich strany a o pripojení sa k novej vládnej
          strane.
    </tei:p>
    <tei:p>
     Ale ako sa hovorí, že vo svete nie je nič stále, tak aj „Veľkej národnej strane“ začala
          sláva povážlivo blednúť. Ľud zbadal, že sľuby, ktorými ho omámila, ostali len sľubmi a
          robila práve opačným smerom. Nahor sa klaňala a konala také služby, ako sa neopovážila ani
          jedna vláda pred ňou, nadol ale rozmnožila žandárov, zabránila každý slobodnejší pohyb a
          chcela zahatať voľný vývin národa.
    </tei:p>
    <tei:p>
     Kdežeby sa pri takýchto okolnostiach nebola nakopila nespokojnosť. Tí, ktorí boli
          vyhostení novou vládou z úradu, nemohli to ľahko zabudnúť, iní zase boli urazení, že ich
          služby neboli primerane odmenené, tretí zase sa tiež hlásili a chceli všemožne ukázať a
          dokázať, že sú aj oni voľačo, a že oni tiež majú právo, aby boli zaradení.
    </tei:p>
    <tei:p>
     Vláda robila, čo mohla a vedela: úrady rozmnožovala, tituly, rády rozdávala, hladkala a
          k trpezlivosti napomínala. Ale keď to šlo donekonečna, tak nespokojenci čím ďalej, tým
          silnejšie sa začali ozývať, ba aj vyhrážať.
    </tei:p>
    <tei:p>
     Takmer každým dňom povstali nové noviny, rástli ani huby po daždi a začali obviňovať
          vládu z rozličných prechmatov, odhaľovali panamy i panamína. Škandalózne historky sa v nich
          len tak hemžili a tie veru na vodcov a na predné stĺpy vládneho režimu nepekné svetlo
          hádzali.
    </tei:p>
    <tei:p>
     Toto všetko potichučky a potajme osnovali Komáry a Dunay a pomaličky začali vyliezať z
          tmavého zákutia na čerstvé povetrie. Sprvu sa len kedy-tedy ozvali, tu na stoličnom
          zhromaždení, tu zase ako cirkevní hodnostári na konventoch, potom raz pri jednej, raz pri
          druhej politickej debate sa ohradili, protestovali, a to všetko jemne, pekne, takticky
          povedali a pritom len letkom poukázali na tú dobu, keď oni spravovali državné kormidlo. A
          tu hodná čiastka tých istých, ktorí ich pomáhali zrútiť, začali im tlieskať a ich
          vychvaľovať. Nimi založené noviny udreli na veľký bubon a každú chybu a nedôslednosť vlády
          zveličili a očiernili, kým rytierskosť, štátnickú múdrosť, opravdivú vlasteneckosť a všetky
          možné škodné vlastnosti Dunayho a činy Dunayho a Komáryho vynášali do neba, takže sa
          verejná mienka zase začala k nim kloniť. Ľudia zabudli na ich poklesky alebo ich prikryli
          patinou, takže sa zase začali skvieť v nepoškvrnenom svetle ako obhajcovia a spasitelia
          krajiny, pod ktorých vladárením každý bude šmahom uspokojený a vlasť sa stane Kanaanom,
          oplývajúc mliekom a medom.
    </tei:p>
    <tei:p>
     Akožeby tento obrat naši velikáni neboli využili. Prilákali k sebe druhých magnátov a
          niekoľko vplyvných bankárov, čo sa im bez veľkých ťažkostí aj podarilo, lebo páni bankári
          obyčajne majú dobrý ňuch a ním skôr vycítia zmenu politického počasia ako iní smrteľníci. A
          preto tajne nadpriadli styky s obnovenými veličinami, s oprávnenou nádejou na dobrú žatvu a
          na nejaký, aspoň barónsky titulček.
    </tei:p>
    <tei:p>
     Keď vládou vydržiavané a kúpené denníky videli, ako sa nespokojenci množia a na ich čelo
          stavajú sa mužovia energickí a vládnej strane nebezpeční, začali sprvu ukazovať na
          nebezpečenstvo, ktoré hrozí „Národu“, ak sa rozpadne a povstane boj jedného proti druhému.
    </tei:p>
    <tei:p>
     — Či nám nehrozí, — písali, — veľké nebezpečenstvo vlastizradných elementov, ako sú
          národnosti a socialisti, ktoré už ohrozujú vlasť? Či sa máme aj my, piliere štátu, vadiť a
          biť medzi sebou?
    </tei:p>
    <tei:p>
     Prosili nespokojencov a zaklínali ich v mene najsvätejšieho vlastenectva, aby držali
          spolu a aby sa spoločnými silami usilovali vybudovať silný, jednotný maďarský štát.
    </tei:p>
    <tei:p>
     Ale „Liga opravdivých vlastencov“ nesadla na lep a málo dbala na prosby a hrozby
          vládnych novín, ale sa rezko ďalej organizovala a obviňovala vládnych verejne z vlastizrady
          a zapredávania národných záujmov. To sa rozumie, že protivný tábor nezostal dlžný, ale
          odpovedal tým istým tónom a nadával takým istým spôsobom.
    </tei:p>
    <tei:p>
     V jednom bode sa ale predsa obe strany zjednotili, totiž v napádaní tunajších
          inorečových národov, ktoré vyhlásili za cudzie, hoci od nepamäti sveta tu bývajú a sú
          autochtónne.
    </tei:p>
    <tei:p>
     V tejto, takej zaujímavej dobe stalo sa niečo neobyčajné. Nikdy toľko vlastizradcov sa
          nehemžilo v Uhorsku, ako práve vtedy, lebo ich rady neboli naverbované len z národnostného
          a zo socialistického tábora, ale aj z doteraz najvlasteneckejších kruhov, totiž z „Veľkej
          národnej strany“ a z „Ligy opravdivých vlastencov“, ako si sami medzi sebou nadávali. Do
          tohto „skvelého kruhu“ boli zarátaní aj ich hlavní vodcovia a predstavitelia.
    </tei:p>
    <tei:p>
     Nikdy nebol názov vlastizradca taký obyčajný a každodenný ako vtedy, ba práve stal sa
          populárny a nikomu neprišlo do umu považovať ho za urážku na cti, ba práve zdal sa istým
          vyznačením.
    </tei:p>
    <tei:p>
     I nastal boj a licitovanie o vlastenectvo, o moc, a komédia sa začala poznovu. Tento boj
          siahal od Karpát po Adriu. Všade boli hlásené hlučné, veľkolepé frázy. Maľovali obrazy plné
          hrôzy, ak ešte „Veľká národná strana“ zostane pri vesle, alebo ak príde k moci „Liga
          opravdivých vlastencov“, a zase maľovali v ružových farbách budúcnosť národa, ak vytrvá pri
          terajšom smere (lebo, — vyhovárali sa, — ešte sme nemohli splniť, čo sme sľúbili, doteraz
          sme sa len pripravovali, ale teraz bude čo bude!). „Liga opravdivých vlastencov“ zase
          sľubovala, že keby ju „národ“ poctil dôverou, usilovala by sa, aby všetci boli spokojní,
          blahobyt by sa rozšíril, áno aj sloboda atď., atď.
    </tei:p>
    <tei:p>
     Akožeby vlna krajského pohybu nebola zasiahla aj do nášho stoličného mesta Rozumova!
          Obyvatelia v pravom slova zmysle hltali peštianske i miestne noviny. Viedli tuhé hádky o
          politike v hostincoch a na ulici. Každý cítil teraz, či bol krajčír, čižmár, holič a či
          doktor a kupec svoju občiansku váhu a dôstojnosť. Zrazu vzbudilo sa v ňom povedomie, aký je
          on vážny člen národa.
    </tei:p>
    <tei:p>
     Takmer každý cítil sa veličinou. Len keby jeho mienku počuli a radu poslúchli, hneď by
          bolo lepšie a aj úbohá vlasť by striasla okovy zo seba.
    </tei:p>
    <tei:p>
     Obyvateľstvo Rozumova bolo rozpadnuté na dva tábory: jedni, nespokojenci a už od prírody
          ľavičiari, boli v „Lige opravdivých vlastencov“ a nosili ako odznak na prsiach emailovú
          gombičku a na nej bola porcelánová biela ľalia ako znak čistoty (totiž politickej). Odznak
          uviedli do módy panie Komáryho a Dunayho. K ich boku sa postavili ženy alebo dcéry
          aristokratov a najvýznamnejších členov Ligy a venovali sa veľkej národnej práci, totiž
          predávaniu, ba viac, ich pripevňovaniu vlastnými rúčkami na kabáty členov Ligy. Cena
          odznaku bola rozdielna, najlacnejšia za korunku. Ale ktože by dal len toľko za obetavú
          prácu bielych mäkuškých rúk, veď k tej práci patril ešte aj úsmev a niekoľko prívetivých
          slov. Takýmto činom volebná základina Ligy sa povážlivo vzmáhala.
    </tei:p>
    <tei:p>
     Takmer nebolo dňa, že by sa v Rozumove nebola stala nejaká vzrušujúca udalosť.
    </tei:p>
    <tei:p>
     Žitnickým vydržiavaný vidiecky plátok „Orálló“ bol v ustavičnom boji s úradným plátkom
          panujúcej strany „Xmegyei Hirlapom“.
    </tei:p>
    <tei:p>
     Bojovalo sa na oboch stranách bezohľadne. Neštítili sa vynášať na verejnosť ani tie
          najtajnejšie historky, týkajúce sa jednotlivých najvážnejších rodín. Neprešiel mesiac bez
          súboja, aby si takýmto rytierskym spôsobom kompromitované stránky neboli reparovali hodne
          naštrbenú česť.
    </tei:p>
    <tei:p>
     Redaktorom, okrem istých neprístojností — ako vzájomné zauškovanie, alebo ich
          kompromitovaní jednotlivci na verejnom mieste vypalicovali — darilo sa výborne. I noviny za
          senzáciou pachtiace obecenstvo rozchytalo a okrem toho dostali od strany aj náhradu za
          vytrpené, v záujme svätej vlasteneckej idey a pravdy, martýrstvo.
    </tei:p>
    <tei:p>
     Žitnického redaktor Arpád Fénykövi od istého času nechodí ináč len v čižmách, v úzkych
          šujtášových nohaviciach, ktoré mu na tenučkých stehienkach veľmi pekne slušia a k tomu, ako
          sa patrí, má na sebe atilu a na nej sa belie veľká ľália, znak to politickej čistoty. Aby
          sme jeho obraz dôstojne dovŕšili, musíme pripomenúť, že mu na hlave sedel „darutollas“
          klobúčik.
    </tei:p>
    <tei:p>
     Žitnický cestoval teraz ustvične po celej stolici. Ponavštevoval všetky významnejšie
          miesta i rodiny. Rečnil, horlil a zakladal všade „Ligu opravdivých vlastencov“.
    </tei:p>
    <tei:p>
     Ale to je všetko nič proti tomu, čo sa v jeho dome dialo. Jeho príbytok bol od istého
          času každému otvorený. Či chudobný, či bohatý, každý odchádzal od neho uspokojený. Jeho
          žena, pani barónka, stala sa opravdivým anjelom. O jej báječnej dobrote, milote, súcite a
          obetavosti vedel každý niečo povedať. V „Orálló“ bolo ozaj dojemne opísané, ako chudobnú
          Skuličku, vdovu so siedmimi deťmi, navštívila, ako ich potešila, hovoriac im, aby len vieru
          v dobrotu a lásku Hospodinovu neutratili, že jej slza vypadla, keď pohladkala v rukavičke
          stoknutou rúčkou jej najmenšie dieťa. Potom jej ale pichla do dlane žltý, ligotavý
          desaťkorunák. Ako potom vdova zostala bez slova stáť, keď zazrela zlatý peniaz a ako padla
          pred ňou, pomenujúc ju anjelom.
    </tei:p>
    <tei:p>
     Ale ona nielen medzi chudobou, ale všade si vydobyla veľkú úctu, lebo jej večierky,
          kvetiny, návštevy každého okúzlili.
    </tei:p>
    <tei:p>
     A ozaj konala divy, bola neúnavná a neodolateľná, takže mala veľké zásluhy pri zveľadení
          „Ligy“ a jej volebného fondu.
    </tei:p>
    <tei:p>
     Daromné boli úštipky „Xmegyei Hirlapu“, prečo vraj do týchto čias nebolo slýchať o
          anjelskej dobrote pani barónky a že tá jej dobrota je prilacná a prinepatrná, všetko to
          neosožilo. „Őrálló“ hneď zahromžil v úvodníku o čiernej závisti a podlých zámeroch tých
          istých novín, ktoré nemajú v sebe ani toľko rytierskosti, aby sa netýkali špinavými prstami
          jej čistej a vznešenej osoby. Ale sa im to nepodarí, lebo nízke osočovanie nie je vstave
          jej jasnú postavu zasiahnuť.
    </tei:p>
    <tei:p>
     V tomto víre mali úradníci neobyčajne ťažkú úlohu. Nevedeli, ku ktorej strane sa majú
          pripojiť. Vládnu stranu báli sa opustiť, lebo nevedeli, či druhá strana zvíťazí — a zase
          treba bolo počítať aj na možnosť víťazstva Ligy opravdivých vlastencov. Viseli teda ako
          Mohamedova rakev, medzi dvoma bojujúcimi stranami. Každý deň vzali s obavou „Őrálló“, či
          tam neuzrú svoje meno, spojené s nejakou nepeknou historkou.
    </tei:p>
    <tei:p>
     Adolf Spitzer pozorne sledoval nový pohyb. Ako starý praktik riadil sa podľa výpočtu a
          dávno striasol zo seba sentimentálnosť. Teraz zavoňal, že „niečo smrdí v Dánsku“, a preto s
          dvojnásobnou pozornosťou sledoval svoj Leib-Journal „Pester Lloyd“
          a podľa pohybu burzy posudzoval politickú situáciu. Navštevoval pilne kasína
          oboch strán a tam z náhodných viet i z výzoru tvárí počal si vytvárať obraz budúcnosti. Od
          istého času jeho noviny nenadávali na Ligu, ba práve naopak, začali o nej a jej vodcoch,
          hoci aj opatrne, predsa sympaticky písať. Spitzer začal dvoriť Žitnickému ako mužovi
          budúcnosti, ale pritom nezanedbával čelnejších vládnych mužov. Čert nespí, ak by sa starý
          systém udržal, vtedy by jemu, ako podujímateľovi pri verejných stoličných prácach hodne
          zárobku odpadlo, ak by zbadali, že odstúpil od nich.
    </tei:p>
    <tei:p>
     Mnoho starosti mu pribudlo v týchto zmätkoch, a preto veru aj zahrešil a zašomral na ich
          pôvodcov, ale len tam, kde ho nikto nepočul.
    </tei:p>
    <tei:p>
     Aj teraz sedí v pracovni. Na hlave má zlatom vyšívanú zamatovú čiapočku a na nose sedí
          mu zlatom obrúbený cviker a z neho visí nadol tenká zlatá retiazka. Na písacom stolíku leží
          hromada zmeniek a dlžobných úpisov. Berie ich rad radom do ruky. Obzerá pozorne každú
          spredu i od chrbta. Za každou viac-menej rozmýšľa a zapisuje si ju do notesa.
    </tei:p>
    <tei:p>
     — Hm, — šomre si, — viacej som požičal, ako čo mi splatia.
    </tei:p>
    <tei:p>
     — Dolfi! — volá naňho žena. Nepozorovane prišla do mužovej pracovne. — Čo robíš? — a
          oprela si tučné rameno na mužovo plece.
    </tei:p>
    <tei:p>
     — Nič príjemné, — odvetil a ďalej si značil.
    </tei:p>
    <tei:p>
     — A predsa.
    </tei:p>
    <tei:p>
     — Keď si už taká zvedavá, — odvetil, — tak ti už len poviem. Prezerám dlžoby tých pánov,
          ktorí si do týchto čias tak vysoko viedli a onedlho budú takí pokorní, takí maličkí, — a
          ruku spustil k zemi, aby znázornil, akí budú maličkí.
    </tei:p>
    <tei:p>
     — Ako to?
    </tei:p>
    <tei:p>
     — Len tak, na ich miesto prídu iní a tí budú zase takí istí, ako čo títo boli.
    </tei:p>
    <tei:p>
     — Hovoríš v hádankách.
    </tei:p>
    <tei:p>
     — Na, na, ty malý sprostáčik, — a usmial sa na ňu, — ešte nerozumieš a nevidíš, čo sa
          robí? Terajšia vláda padne a nastúpi nová. A vieš, zriedkakedy príde niečo lepšie, lebo
          Žitnický, nický, vický — a druhí, vieš, všetci sú v jednom brde tkaní. On bude taký ako aj
          títo. A vieš, potrebujú peniaze. Mrzí ma, že si ich budem musieť k sebe prilákať a to zase
          stojí peniaze, mnoho peňazí! Títo, čo sú teraz pri moci? Sú už dávno moji, ale žiaľbohu,
          veľa pri nich utratím, lebo sú žobráci, zadĺžení až po uši.
    </tei:p>
    <tei:p>
     Ale čo sa dá zachrániť, to zachránim. Musím im na užšie stiahnuť zubadlo, aby mi neušli.
          Preto si vyznačujem ich zmenky, aby som vedel, kedy im mám vypovedať jednu za druhou. Hľa,
          tu vidíš: prvý gavalier, pán veľkomožný Viktor Klenovský, dlžný mi je na tejto zmenke
          dvetisíc a na tejto tisíc, čo mi zostal pri kartách dlžný. Taký švindler! Zadĺžený je až po
          uši, pána hrá, je bezstarostný, akoby mal aspoň päťstotisíc hotového kapitálu, a má
          toľkoto, — urobil rukou figu. — Poznám vtáčika. On musí prvý platiť. Ešte dnes pôjdem k
          nemu.
    </tei:p>
    <tei:p>
     — A toto je tiež taký, čo sa za cudzie peniaze hrá na pána, — pokračoval Spitzer a
          vytiahol novú zmenku.
    </tei:p>
    <tei:p>
     Niekto klopal na dvere.
    </tei:p>
    <tei:p>
     Trhol sa, jedným pohybom zhrnul zmenky a úpisy, hodil ich do stolíka a zatisnúc
          priečinok zavolal trochu zjašene:
    </tei:p>
    <tei:p>
     — Slobodno.
    </tei:p>
    <tei:p>
     Vstúpil mládenec odetý v livreji.
    </tei:p>
    <tei:p>
     Keď zazrel mládenca, usmial sa na ženu, akoby jej chcel povedať: Či som ti nehovoril?
    </tei:p>
    <tei:p>
     Mládenec podal Spitzerovi lístok.
    </tei:p>
    <tei:p>
     Otvoril ho, vytiahol z neho navštívenku. Na nej bolo napísané:
    </tei:p>
    <tei:p>
     Veľactený pane!
    </tei:p>
    <tei:p>
     Veľkú službu by ste mi preukázali, keby ste si nesťažovali prísť ku mne, a síce o piatej
          popoludní. Istotne Vás očakáva a Vás prosí
    </tei:p>
    <tei:p>
     Váš ./.
    </tei:p>
    <tei:p>
     Na druhej strane pod päťčlennou korunou stálo:
    </tei:p>
    <tei:p>
     Zsitnicai és Trávnical Zsitnicky László.
    </tei:p>
    <tei:p>
     Spitzer si po prečítaní navštívenky odkašlal, pozrel zase významne na ženu, potom ale na
          svoju navštívenku napísal:
    </tei:p>
    <tei:p>
     Veľkomožný pane!
    </tei:p>
    <tei:p>
     S radosťou vyhovujem Vašej žiadosti a na určený čas urobím poklonu Vašej Veľkomožnosti.
    </tei:p>
    <tei:p>
     Zabalil a oddal mládencovi.
    </tei:p>
    <tei:p>
     — Vidíš, Ženi, — hovoril Spitzer, keď boli sami, — už aj pyšný Žitnický chodí za mnou.
          Niečo v tom väzí, bezpochyby ma chce pumpnúť. Musím byť na pozore. Takí páni vedia byť
          veľmi okúzľujúci, keď im z toho kynie osoh, alebo keď sú v úzkom. Ináč chcem situáciu
          využiť.
    </tei:p>
    <tei:p>
     *
    </tei:p>
    <tei:p>
     Presne o piatej oznámil mládenec Žitnickému Spitzera. Ked Spitzer vstúpil do elegantnej
          pracovne, Žitnický rýchlym krokom šiel mu oproti a už zďaleka podával mu pravicu. Vítal ho
          veselo, akoby bol jeho najlepším priateľom.
    </tei:p>
    <tei:p>
     — Vitajte, pán Spitzer, — hovoril a ľúbezne sa usmial. — To je veru nie pekne od vás, že
          sa len vtedy ustávate ku mne, keď vás o to prosím.
    </tei:p>
    <tei:p>
     — Dovoľte, pán veľkomožný, — ukláňal sa Spitzer, — ale som doteraz nemal takú pri…
    </tei:p>
    <tei:p>
     — No, no no, — hrozil mu prstom žartovne Žitnický. — Myslím,… ale nechajme výčitky na
          strane. Ráčte sa posadiť, hľa, tu na pohovku a cíťte sa ako doma. Čo sa vám bude páčiť či
          cigarety a či cigary? — a podával mu oboje. — Sú veľmi jemné, — ukazoval na cigarety, —
          tieto sú ale pravé havany. Dunay mi ich nedávno poslal, — poznamenal len tak ledabolo.
    </tei:p>
    <tei:p>
     — Ďakujem, — ukláňal sa Spitzer, — som zo starého sveta, keď ešte cigarety neboli tak v
          móde, už si len radšej s dovolením zapálim na cigaru, — a šibol znalecky na ne. Vzal si
          jednu, posiatu drobnými bielymi bodkami.
    </tei:p>
    <tei:p>
     Len čo ju podniesol k ústam, už mu Žitnický priložil k nej zažatú zápalku.
    </tei:p>
    <tei:p>
     — Prosím, — zdráhal sa Spitzer.
    </tei:p>
    <tei:p>
     — Dovoľte len, — odvetil zdvorilo Žitnický. Spitzer vypustil niekoľko kotúčov dymu a
          ukláňal sa Žitnickému.
    </tei:p>
    <tei:p>
     — A teraz sa už môžeme voľne pozhovárať.
    </tei:p>
    <tei:p>
     Spitzer sa nemo uklonil a spýtavo pozrel na Žitnického.
    </tei:p>
    <tei:p>
     — Presvedčený som o tom, — začal zrazu vážne Žitnický, — že len čo ste dostali moje
          pozvanie, hneď ste vedeli, že ide o vážne veci.
    </tei:p>
    <tei:p>
     Spitzer napnuto hľadel na Žitnického a nemo sa uklonil.
    </tei:p>
    <tei:p>
     — Nesklamali ste sa. Už vás oddávna s pozornosťou sledujem — a otvorene rečúc,
          prechovávam k vám veľkú úctu.
    </tei:p>
    <tei:p>
     — Prosím, — mávol rukou, akoby nezaslúženú pochvalu chcel odstrániť od seba a nedôverivo
          zaškúlil na Žitnického.
    </tei:p>
    <tei:p>
     — To je číro-čistá pravda, — pokračoval Žitnický — a poviem vám prečo. Vždy som
          obdivoval mužov práce, ktorí z ničoho sa vyšvihli a vydobyli si umom i pilnosťou pekné
          hmotné postavenie. Vy, pán Spitzer, ste takým vzorom. Viem, že ste z ničoho začali (Spitzer
          si vzdychol a hlavou pokýval) a teraz, hľa, čo ste dosiahli. Nadobudli ste si skvelý
          majetok, vaše meno má dobrý zvuk vo vysokom finančnom svete a hráte vážnu úlohu aj v
          spoločenskom živote.
    </tei:p>
    <tei:p>
     — Prosím, — bránil sa skromne, — to všetko môžem len…
    </tei:p>
    <tei:p>
     — Uznám vašu skromnosť, aj si ju ctím, ak predsa myslím, že za tie veľké služby, ktoré
          ste preukázali či v prospech hospodárskeho vývinu, alebo na poli dobročinnosti, boli ste
          oprávnení očakávať isté uznanie.
    </tei:p>
    <tei:p>
     — Prosím, — skočil mu do reči Spitzer, — čo som urobil, vykonal som beznáročne, z
          povinnosti.
    </tei:p>
    <tei:p>
     — Viem, ale predsa, keď druhí nezaslúženejší, povedzme Morgenstern, veď ste čítali v
          novinách, mohol byť vyznamenaný, dostal tiež aj titul, a predsa nič významnejšie neurobil,
          ak len to nie, že mal… Ale o tom nerozprávajme, — dodal trochu neisto. — Jedným slovom,
          presvedčený som, že sa vám deje veľká nespravodlivosť.
    </tei:p>
    <tei:p>
     — Hja, svet nevďakom platí, — vzdychol si Spitzer, lebo kedykoľvek si spomenul na
          Morgensterna, vždy ho zaliala závisť. — Ja som za tým nešiel, ale som bol spokojný, čo mi
          milý pán boh udeliť ráčil.
    </tei:p>
    <tei:p>
     — Keby gróf Dunay nebol padol, to by sa zaiste nebolo stalo, za to vám ručím. Ale práve
          vtedy, keď už bola pozornosť na vás obrátená, áno, už ste boli zaznačení medzi tými, ktorí
          mali byť predložení na vyznačenie, keď zrazu panujúca strana padla, a takým činom nemala
          času odmeniť vaše zásluhy.
    </tei:p>
    <tei:p>
     — Vy svetaskúsený človek vidíte, že terajšia panujúca strana je antisemitská…
    </tei:p>
    <tei:p>
     — My sme obchodníci, máme obchodné styky s rozličnými stranami, a preto musíme sa vedieť
          prispôsobiť a vynájsť sa v každých okolnostiach, — odvetil ticho a opatrne a pritom ešte
          doložil: — Ovšem, čím ďalej, tým nám je ťažšie, — vzdychol si, — ale…
    </tei:p>
    <tei:p>
     — Viem, pán Spitzer, aj uznávam, že sa musíte nestranne držať, ale, — a to povedal
          trochu ráznejšie, významnejšie, — len do tých čias, kým je stav nejasný, klátivý, kým sa
          určite nevie, všakver, — usmial sa, a žartovne pohrozil prstom, — ktorá strana zvíťazí.
    </tei:p>
    <tei:p>
     Spitzer sa tiež usmial a oči sa mu figliarsky zablyšťali.
    </tei:p>
    <tei:p>
     — No, no, no, viem, že ste veľký politik, a to nie je výčitka, ale moje uznanie. Len
          hlupáci a ľahtikári sadnú hneď každému na lep, ale my, — posledné slovo vyslovil ostro a
          pritom pozrel bystro a s výrazom schytralosti, — my si to vieme rozvážiť, kedy, kde, čo a
          ako? Ha, ha, ha! Povedzme si otvorene: Pri požehnaní „milého pána boha“ na pomoci bol
          výpočet, využitie situácie a tiež aj hlúposť ľudská, no a keď sa mastí, koleso nevrždí,
          neškripí. Všakver, ha, ha, ha!
    </tei:p>
    <tei:p>
     Spitzer sa roztržito usmieval, nevedel, kde cieli Žitnický, či sa mu nevysmieva.
    </tei:p>
    <tei:p>
     — Nežartujem, vážne hovorím, — pokračoval Žitnický, keď videl Spitzerove rozpaky. — To
          je tak, život je už taký. Kto chce dosiahnuť niečo, vyšinúť sa, musí využiť všetky
          prostriedky a chytiť šťastie, kým sa mu núka. Kdeže by sme zašli, keby sme pri každom
          skutku rozvažovali, či sa to zrovnáva s takzvaným svedomím a zastaralými formami. Hovorím
          pred vami otvorene, ako muž s mužom, ktorý sa do vecí rozumie. Povedzte mi, prečo by sme
          terajší zjav nevyužili, keď sa nám ponúka…? Čo? — a zase sa usmial.
    </tei:p>
    <tei:p>
     Spitzer už predtým rozmýšľal o tom, akým činom má obrátiť veslo, ak by bol prevrat, a
          teraz, hľa, Žitnický ako hovorí. „Čo má len za plány? Peniaze chce, to je isté,“ rozumoval,
          „treba sa mať na pozore, lebo…“
    </tei:p>
    <tei:p>
     — Mlčíte? Nevedel som, že ste taký chúlostivý. Ešte ani teraz nevidíte, že sme bitku
          vyhrali? V krajine vrie. Liga opravdivých vlastencov sa zo dňa na deň ako povodeň šíri. Či
          nečítate noviny? Nevidíte, ako nám je naklonený aj Pester Lloyd?
    </tei:p>
    <tei:p>
     Spitzer sa trhol, keď počul spomenúť svoje noviny. „Teda aj on to zbadal, vie! Predsa je
          tak, ako píše Lloyd,“ myslel si, ale zato nepovedal ani slova.
    </tei:p>
    <tei:p>
     — Nevidíte, ako naši vodcovia jeden za druhým cestujú do Viedne a tam sú prijatí na
          audienciu? Nie, s tým všetkým vy rátate, len, všakver, ste nenašli príhodný okamih, ktorý
          by ste boli mohli použiť. Nuž, tu ho máte. Veríte? — a podával mu ruku.
    </tei:p>
    <tei:p>
     — Verím, — odvetil ticho, ale podanú mu ruku ešte neprijal. — Verím, že vaša
          veľkomožnosť je dobre informovaná, aj to možno, bude prevrat čo daj panebože, ale ráčte
          uznať, som obchodník a ako taký mám rozličné zväzky, som v spojení v jednotlivých
          podujatiach aj so stolicou, ako napríklad stoličné cesty, opravu ktorých som vylicitoval,
          ale ešte nie sú prevzaté.
    </tei:p>
    <tei:p>
     — Z toho si nerobte starosť, nikto od vás nežiada, aby ste sa verejne vystavili.
          Preveďte si vaše záležitosti čo najlepšie; môžete ich trochu aj posúriť, to vám ako priateľ
          odporúčam. Lež nezabúdajte aj na budúcnosť. V najbližšom čase po voľbách, lebo sa voľby, to
          je celkom isté, dnes-zajtra prevedú, a potom v prípade nášho víťazstva zemianstvo vás
          neminie.
    </tei:p>
    <tei:p>
     Spitzerovi pri sľube zemianstva zaiskrili oči, ale keď videl, že Žitnický zbadal jeho
          vzrušenie, sklopil oči a snažil sa byť spokojným.
    </tei:p>
    <tei:p>
     — Neveríte? — spytuje sa bezstarostne, akoby išlo o malichernú vec. — Ubezpečujem vás, a
          to svojím čestným slovom, ba sľubom samého Komáryho, že čo vám hovorím, sa aj stane a vaša
          pani už dnes večer môže sa preberať v predikátoch a vybrať si, ktoré sa jej zapáči, ale, —
          a tu pozrel vážne na Spitzera, — niečo za niečo, nič za nič, aj vy musíte v náš prospech
          niečo urobiť, lebo sami uznáte: čo bolo v minulosti, to už prešlo, už aj z tej príčiny,
          lebo ste boli odstúpili od našej strany.
    </tei:p>
    <tei:p>
     — Prosím, ja, totiž som nevystúpil.
    </tei:p>
    <tei:p>
     — Nechajme to stranou. Čo sa stalo, už sa neodstane, ale my si vás vieme oceniť, a aj
          odmeníme našich verných a to veru inak ako terajšia vláda. Dobre, víťazstvo je naše, ale
          aby sme boli zabezpečení pri voľbách, potrebujeme peniaze.
    </tei:p>
    <tei:p>
     Pri spomienke peňazí sa Spitzerova tvár zdĺžila. Už vedel, čo bude nasledovať. Aby
          požiadavku Žitnického zmenšil, začal vzdychať a sťažovať si na neblahé roky. Vraj mnoho
          tisíc utratil a obchod ide zo dňa na deň horšie.
    </tei:p>
    <tei:p>
     — Nechajme to tak. Vyznajme si úprimne: nebolo to tak zle, veď ste len pri kúpe
          strážnickej hory zarobili dvadsaťtisíc.
    </tei:p>
    <tei:p>
     — To sú len závistlivé povedačky.
    </tei:p>
    <tei:p>
     — Ale nieže, ja to už viem, a potom aj tie stoličné cesty, keď by sme to dopodrobna
          brali, nuž mohli by sme riecť, že nie sú vysypané takým kamením, ako čo je v zmluve, a tiež
          možno je aj materiálu menej. Mohol by som, vlastne mohli by sme, veci pohýbať na stoličnom
          zhromaždení a žiadať, aby boli dobre preskúmané, áno aj apelovať. Nuž ale načo? Viem, ste
          človek skúsený, zaiste neodbijete môj návrh.
    </tei:p>
    <tei:p>
     — A koľkože? — vydralo sa zo Spitzerových pŕs.
    </tei:p>
    <tei:p>
     — Maličkosť, — odvetil ľahostajne, — len desaťtisíc.
    </tei:p>
    <tei:p>
     Keby bol stál, iste by sa bol potackal, tak ho ohromila suma.
    </tei:p>
    <tei:p>
     — Desaťtisíc, — to je mnoho. Namojdušu, to nemôžem.
    </tei:p>
    <tei:p>
     — Ľutujem, pán Spitzer, — odvetil Žitnický, — nazdal som sa, že si to dobre rozmyslíte.
          Mienil som túto záležitosť osobne s vami vybaviť ako so starodávnym známym, ale keď nie,
          obrátim sa na Morgensterna. Uvážte ešte raz, čo znamená pre vás povýšenie do zemianskeho
          stavu. Budú vám všetky salóny otvorené, nehovoriac ani o skvelej budúcnosti celého vášho
          rodu.
    </tei:p>
    <tei:p>
     — Uznám, ale či by to nemohlo byť trochu menej?
    </tei:p>
    <tei:p>
     — Menej? — čuduje sa Žitnický. — Dovoľte! Tak málo si vy ceníte zemianstvo? Výhody s ním
          spojené? Či je to na rok, na dva? Veď je to na večnosť!
    </tei:p>
    <tei:p>
     — Keď je už tak, nedbám, len si musím ešte rozmyslieť, len dvadsaťštyri hodín.
    </tei:p>
    <tei:p>
     — Dobre, presvedčený som, že si dobre rozmyslíte.
    </tei:p>
    <tei:p>
     Spitzer sa odporúčal a Žitnický ho odprevadil až po schody.
    </tei:p>
    <tei:p>
     — Nuž, do videnia, drahý pán Spitzer, — odberal sa ľúbezne a priateľsky mu potriasol
          ruku. — V každom prípade očakávam ako od džentlmena, že o našom rozhovore budete mlčať.
    </tei:p>
    <tei:p>
     — Môžete o tom pochybovať, pán veľkomožný? — odvetil Spitzer, akoby ho bola posledná
          poznámka urazila.
    </tei:p>
    <tei:p>
     — Pardon, viem, že sa môžem na vašu mlčanlivosť spoľahnúť, — hovoril to s vyznačujúcim
          prízvukom, — ináč, buďte ubezpečený, nebol by som vám ponúkol zemianstvo, ktoré, ak
          využijete prajnú príležitosť, aj dosiahnete. A myslím, výhody z neho vyplývajúce netreba mi
          už opakovať.
    </tei:p>
    <tei:p>
     Spitzerovi cez telo prebehlo príjemné teplo. Tak mu bolo dobre okolo srdca. Bude si meno
          písať s ypsilonom na konci a nad monogramom bude sa mu skvieť zemianska korunka. Na to aj
          má právo, nebude veru „Tittel ohne Mittel“.
          A potom — preletelo mu ako blesk cez mozog — opustím toto špatné hniezdo,
          presídlim sa do hlavného mesta a stadiaľ budem operovať… A už videl, ako mu rastie vplyv aj
          obchod.
    </tei:p>
    <tei:p>
     Ale aj v tomto radostnom stave nezabudol na najvážnejšiu vec. Priblížil sa k Žitnickému,
          prv ale poobzeral sa na všetky strany, a keď sa presvedčil, že sú len sami dvaja, počal mu
          vážne šepkať do ucha:
    </tei:p>
    <tei:p>
     — Som vám k službám, — jeho teplý dych nepríjemne sa dotkol Žitnického i odvrátil si
          trochu tvár od neho, — ale prosím v prípade nezdaru, akú záruku dostanem? Veď…
    </tei:p>
    <tei:p>
     Žitnický prekvapene kročil nazad.
    </tei:p>
    <tei:p>
     — Akú záruku, čo za záruku, keď je vec tak jasná? Či máte s kadejakými švindlermi do
          činenia? — hovoril ticho, ale z tlmených slov predsa prerážal hnev i sklamanie.
    </tei:p>
    <tei:p>
     — Odpusťte, pán veľkomožný, ani najmenej, ale ráčte uznať, som predsa obchodník a
          zvyknutý na poriadok, veď predsa desaťtisíc, to je veľký peniaz! Veľmi veľký, akoby som
          mohol len tak bez záruky… Ja nie že by som, — hovoril ďalej rýchle, aby ho Žitnický
          nepretrhol, — nie že by som neveril, to naskrze nie. Celý môj majetok vám stojí k službám,
          ale ráčte uznať, sme predsa ľudia smrteľní, nevieme, čo dobrý pán boh s nami mieni. To, čo
          žiadam, je nepatrná vec, len malá zmenka, ktorá bude zročná, ak nedostanem zemianstvo.
    </tei:p>
    <tei:p>
     — Ach, pán Spitzer, zdáte sa mi primúdry, chcete na jeden úder dve muchy zabiť: aj
          zmenku mať, aj zemianstvo.
    </tei:p>
    <tei:p>
     — Boh nech ma stresce, — zvolal zostrašene Spitzer, — nie, to už naskrze nie, pán
          veľkomožný. Ja som statočný človek. Ja dám tiež úpis za seba, v ktorom sa osvedčím, že ak
          zemianstvo dostanem, vyhlásim zmenku za neplatnú, bezcennú. Či je tak dobre? Vravím, že je
          to len formalita.
    </tei:p>
    <tei:p>
     — Nech je tak, — odvetil chladno Žitnický, — aj na to pristávam.
    </tei:p>
    <tei:p>
     — Ešte len jednu poznámku mám, celkom maličkú, nepatrnú. Pretože otázna zmenka je naša
          privátna záležitosť, a predsa je potrebné, aby bol na nej aj jeden záručník, nuž aby o tom
          nepovolaný nevedel, nech sa podpíše na ňu aj osvietená pani barónka.
    </tei:p>
    <tei:p>
     — Čoo? — zvolal prekvapene i zlostne Žitnický.
    </tei:p>
    <tei:p>
     — Nechcel som uraziť, božechráň, — hovorí rýchle Spitzer, — spomenul som len preto, aby
          zostalo medzi nami, ináče teda nech je nie, prosím za odpustenie, ale potom, prosím,
          zaopatriť si niekoho iného a to takého, ktorý…
    </tei:p>
    <tei:p>
     — Dobre, aj na to pristávam, — zvolal netrpezlivo Žitnický.
    </tei:p>
    <tei:p>
     — Chvalabohu, — tešil sa Spitzer, — teraz som už úplne váš a prosím tisíc ráz za
          odpustenie… ale…
    </tei:p>
    <tei:p>
     — Dobre, dobre, — poklepal Žitnický dlaňou Spitzera po pleci a pritom sa nútil k úsmevu.
          — Teším sa, že sme sa konečne dohodli. — Zbohom, do skorého videnia, zbohom!
    </tei:p>
    <tei:p>
     Spitzer sa ukláňal a ponáhľal sa k východu. Keď otváral bránu, už bol vonku súmrak.
          Poobzeral sa dookola, či ho niekto nevidí a rýchle sa vyšuchol von.
    </tei:p>
    <tei:p>
     Práve sa chcel obrátiť na druhú stranu, keď niekto sa ohlásil za ním.
    </tei:p>
    <tei:p>
     — Dobrý večer, pán Spitzer, skadiaľ, skadiaľ?
    </tei:p>
    <tei:p>
     Zľakol sa, obzrel sa nazad i poznal pisára zo stoličného domu. „Parom ťa musel sem
          dotrieskať,“ myslel si, „kde si sa len naďabil, zajtra budú už vrabce čvirikať na streche,
          že som bol u Žitnického. Človek nemôže z domu vykročiť, aby nebol pozorovaný.“
    </tei:p>
    <tei:p>
     — Len tu som bol, — odpovedal vyhýbavo, ale za to nedbalo, — v obchodnej záležitosti. —
          A aby sa striasol otázok, sám sa ho spýtal: — A vy kam ponáhľate, iste na dva deci k
          „Zelenému stromu“ a na partiu dardla. Ej, poznám, čo vás, pisárov ťaží… Zapálite si
          cigarku? — a ponúkol mu cigarovú tobolku.
    </tei:p>
    <tei:p>
     — Ďakujem, — uklonil sa pisár a divil sa nad Spitzerovou veľkodušnosťou.
    </tei:p>
    <tei:p>
     — Ale musím sa ponáhľať, — hovoril Spitzer. — Idem do kasína, čaká ma partia a už som sa
          aj opozdil, — a ponáhľal sa smerom k veľkému hostincu, v ktorom boli tiež aj miestnosti
          panského kasína.
    </tei:p>
    <tei:p>
     Keď otvoril dvere, zarazil ho šumot hovoru, príjemný klepot biliardových gúľ a ovanul ho
          zvláštny, dymom fajčiarov preplnený vzduch, ktorý je každému navštevovateľovi kaviarní taký
          známy a príjemný. Len čo človek prekročí prah, pretvorí sa na celkom iného. V úrade je
          prísny, neprístupný, tu je veselý, vyvádza, zhodí zo seba naškrobenosť, aby sa oddal
          hraniu, pitiu, alebo čítaniu novín a s tým spojenému politizovaniu so spoločníkmi.
    </tei:p>
    <tei:p>
     Spitzer, keď si utrel okuliare, znalecky sa poobzeral po skupinách hostí, potom išiel
          ukláňajúc sa na všetky strany, ku svojmu miestu. Pribehnuvšiemu kelnerovi dal si zvliecť
          zvrchník a sadol si.
    </tei:p>
    <tei:p>
     Prezrel letkom noviny, pomiešal si kávu, pozrel do druhej izby, kde hrali karty i videl
          troch pánov sedieť za okrúhlym zeleným stolom.
    </tei:p>
    <tei:p>
     — Hm, už hrajú, — zašomral, — a tam je aj Klenovský. — Vypil kapucíner a šiel k nim.
    </tei:p>
    <tei:p>
     — Dobrý večer, páni, — pozdravil sa. — Už v práci?
    </tei:p>
    <tei:p>
     — Áno, — odvetil jeden z nich, — poďte medzi nás, vo štvorke je ferbľa krajšia.
    </tei:p>
    <tei:p>
     — Nedbám, — odvetil a už si sadol. — Čo je víza?
    </tei:p>
    <tei:p>
     — Málo, len koruna.
    </tei:p>
    <tei:p>
     — Dobre, — vytiahol z toboly niekoľko bankoviek, zapálil si na cigaru a už gustíroval.
    </tei:p>
    <tei:p>
     Viktor Klenovský, ako vždy, elegantne oblečený, sedel ticho, spokojne. Ani pri výhre,
          ani pri prehre výraz tvári sa mu nemenil. S tým istým úsmevom zhŕňal kasu, ako aj keď
          prehrával, ale ten, kto ho pozorne sledoval, mohol zbadať, že pri hraní a hlavne pri
          gustírovaní karát, prsty sa mu zatriasli. Toho večera nemal šťastie.
    </tei:p>
    <tei:p>
     — Toto je predsa nepochopiteľné, ako ma karta prenasleduje, — hneval sa.
    </tei:p>
    <tei:p>
     — Nič si nerob z toho, — tešil ho jeden zo spoluhráčov, — poznáš porekadlo: Nešťastie
          pri hre, šťastie v láske.
    </tei:p>
    <tei:p>
     — Ďakujem pekne za také potešenie, — a vytiahol novú päťdesiatku z tobolky. — Ešte s
          touto skúsim, a ak ju prehrám, nehrám viac ferbľu.
    </tei:p>
    <tei:p>
     — Ha, ha, ha, — smial sa Spitzer, — koľko ráz si to povedal, a zase si len ďalej hral.
    </tei:p>
    <tei:p>
     Hrali ďalej. Prešla už posledná päťdesiatka. Za ňou minula sa už druhá a to už požičaná.
          Spitzer mal toho večera neobyčajné šťastie, všetko vyhrával. Bol veselý, hral okázalo,
          ľahostajne, ba až vyzývavo.
    </tei:p>
    <tei:p>
     Klenovský bol ani na tŕní. Mrzela ho Spitzerova bezočivosť, ako sa jemu totiž zdala
          Spitzerova hra. — Počkaj, veď ja ťa dostanem, — zastrájal sa, — musí sa obrátiť karta. —
          Ale karta mu aj naďalej zostala neverná.
    </tei:p>
    <tei:p>
     — Donesiem, — zvolal, keď už nemal čo položiť do cukasy.
    </tei:p>
    <tei:p>
     — Odpusť, ale už poznáš môj princíp, hrám len za hotové, — odvetil zdvorilo, ale
          rozhodne Spitzer.
    </tei:p>
    <tei:p>
     — Aj tak dobre, — pristal Viktor, — keď nie, nuž sa zajtra zase zídeme.
    </tei:p>
    <tei:p>
     Viktor zavolal kelnera a vyplatil cech. Pri rozlúčke s priateľmi pošepol mu Spitzer:
    </tei:p>
    <tei:p>
     — Viktor barátom, buď taký láskavý, len na niekoľko slov.
    </tei:p>
    <tei:p>
     Znepokojil sa, pozrel naňho.
    </tei:p>
    <tei:p>
     — Nech sa páči, — a šiel s ním do jedného prázdneho výklenku.
    </tei:p>
    <tei:p>
     — Odpusť, že ťa unúvam, ale uznaj, potrebujem veľmi. Vieš, tie zmenky na tritisíc sú
          práve zročné, prosím ťa, buď taký láskavý a vyplať mi ich.
    </tei:p>
    <tei:p>
     Viktor zbledol ani stena.
    </tei:p>
    <tei:p>
     — Nemožno mi za taký krátky čas toľký peniaz zohnať, nemohol by si mi počkať? Obnovil by
          som zmenky.
    </tei:p>
    <tei:p>
     — Ľutujem, — odvetil Spitzer rozhodne, — ale potrebujem peniaze a to súrne. Mám tiež
          záväzky a obchodné splátky a sám som v súrke. Uveríš mi, že sú mi nevyhnutne potrebné, keď
          o ne žiadam,lebo myslím, presvedčený si o mojej gavalierskosti. Ale teraz, ešte raz
          hovorím, musím ich mať, ináč, čo ako nerád, musím ich protestovať.
    </tei:p>
    <tei:p>
     — Keď už nemôžeš dočkať, — hovoril stiesnene Viktor a hlas sa mu triasol od pohnutia, —
          teda počkaj mi aspoň do napozajtra večera. Dostaneš ich istotne. — „Šípi niečo… “ pomyslel
          si.
    </tei:p>
    <tei:p>
     — Nech ti je po vôli. Určime termín napozajtra, o piatej popoludní. Dobre?
    </tei:p>
    <tei:p>
     — Áno.
    </tei:p>
    <tei:p>
     — Ale naisto.
    </tei:p>
    <tei:p>
     — Už som povedal.
    </tei:p>
    <tei:p>
     — Tak sme zvŕšili, — doložil s úsmevom Spitzer a šiel k jednému stolu, kde ešte hrali
          karty.
    </tei:p>
    <tei:p>
     Viktor ale, takmer ani neohliadnuc sa na prítomných, ponáhľal sa domov.
    </tei:p>
    <tei:p>
     Už všetci spali, keď prišiel domov. Vstúpil do pracovne, zapálil lampu a zadlho sa
          prechodil.
    </tei:p>
    <tei:p>
     — Sprepadené položenie, — vzdychol si, — takto pochodiť! Ten Spitzer práve teraz musí
          pýtať, keď som v najväčších nesnádzach. Šípi niečo. Musím mu zapchať papuľu, ináč som tam.
          Len čo udrie na mňa, zhŕknu sa aj ostatní ani kobylky. Aj tá politická situácia. Nemáš sa
          na koho obrátiť. Poslanec je sám o seba v strachu… Do týchto čias som ešte preplával, ale
          teraz…? Ak sa dozvie verejnosť, som hotový. Konečne aj tá stará (svokru tak volal) už
          nebude zadlho žiť — čo aj v nej trčí, je ako kostlivec. Aj tam niečo odkvapne. Kedy bude
          ťah triednej lotérie? — Pozrel do kalendára. — Pätnásteho. Len vyhrám raz niečo, veď som na
          lósy už hrôzu peňazí vyhodil. Keby bolo trochu šťastia, všetky starosti by boli fuč. Ach,
          či by som im rád hodil do tvári. A takto sa musíš uklonkovať, vyhýbať. Dohára mi už. — Pri
          poslednej myšlienke cítil žravý nepokoj. — Ale veď bude, ako bude, už si dáko pomôžem, —
          chlapi sa, — Už raz len vyhrám, musím vyhrať, prečo by som nemohol? — a myšlienky sa mu
          roja a letia jedna za druhou, ako chlpy oblakov, keď ich vietor ženie. Aj Akoš Kovássy
          vyhral desaťtisíc a vraj istý Kotulay, notár, vyhral osemdesiattisíc a sa zbláznil potom od
          radosti. Či by som sa ja zbláznil, čo by hneď aj milión! Ale predsa, aký to môže byť pocit,
          keď dostane človek telegram od bankára, že vyhral hlavnú výhru. — Ale zase ho začalo
          trápiť: — Ako mu len vydrukujem tých tritisíc do pozajtra? Úžasne krátky termín! Eh, čo,
          ľahnem si, rozmyslím si do zajtra. Ešte ma nikdy rozum nenechal v omáčke, vždy som si vedel
          spomôcť.
    </tei:p>
    <tei:p>
     Zobul si topánky. Zase prišiel naňho nový nával strachu. „Predsa nie je to maličkosť! Už
          som dávno v takejto pasci nebol. Ako len? Skadiaľ?“ Stokol si bosé nohy do papúč a zase sa
          prechodil. Zastal. Niečo mu prišlo do umu. Striasol sa, ako pred niečím hrozným. „Nie!“
          myslel si. „Natoľko som ešte nepadol… A predsa musím mu ich vrátiť. K Podbanskému? Už je
          vyčerpaný… Bruslický? Ten by mohol, ale je držgroš, skôr z kameňa vodu vytlačíš ako od neho
          peniaze.“
    </tei:p>
    <tei:p>
     „Ako len?“ a zase sa mu vrátila tá istá myšlienka. „Nemôž!“ myslel si, „zbadali by a
          vtedy by ma chytili a odsúdili.“ I predstavil si, ako stojí pred porotcami. Súdna sieň je
          nabitá vyberaným obecenstvom, hlavne dámami. Hľadia naňho. „Nie… radšej,“ i pristúpil k
          stolíku. Na ňom ležal list od Podbanského. Prečítal ho. Uprel pohľad znenazdajky na podpis.
          Dlho pozeral naň, až pred ním písmeny vystupovali ani živé. Vzal ceruzu a viac mechanicky
          ako povedome začal písať. Napísal meno Podbanského. Porovnával. „Čudné, ako sa mi
          podarilo,“ myslel si, „keby ho niekto videl, nezbadal by, že to nie je jeho podpis.“ Začal
          poznove skúmať, a to z písmeny na písmeno. Nie je celkom dobre, to d je tam väčšmi nahnuté
          a sa mu už aj ruka trasie, čo vidno pri P a tiež aj záhyb čiary nezodpovedá. Zase vzal, ale
          už pero a napodobnil podpis Podbanského. Pozrel skúmavo, zrovnával. Zdalo sa mu.
    </tei:p>
    <tei:p>
     „Ale čo to robím…? Predsa len nebudem.“ Chcel sa usmiať. „Aká detinskosť!“ Zase sa počal
          prechodiť. Poznove ho tiahlo k stolíku, kde ležal Podbanského list. „Ozaj, či by som vedel
          Bruslického napodobniť? Ale načo“ spytovalsa sám seba, ale medzitým už sadal a napísal
          Bruslického podpis naspamäť.
    </tei:p>
    <tei:p>
     Poznal ho dobre, videl ho na mnohých aktách. Ale predsa nebol si istý, či je verný a či
          nie, otvoril priečinok v stolíku a vyňal jeden list Bruslického i začal porovnávať. Napodiv
          sa zrovnávali. Vstal a zase sa prechodil a zakaždým, keď sa priblížil k stolíku, pozrel na
          svoju prácu.
    </tei:p>
    <tei:p>
     „Musím zaplatiť, už je darmo! Len ako?“ začalo ho zase trápiť. A tie podpisy na papieri
          začali sa mu vpíjať do očí, akoby sa mu núkali a ho vyzývali. — Tu sme, použi nás! Blázon,
          čo sa trápiš, keď si ľahko môžeš pomôcť! „Čo sa mám už toľko trápiť, predsa svitne deň na
          to.“ Ľahol si.
    </tei:p>
    <tei:p>
     Hodnú chvíľu nemohol usnúť, až ho konečne sen prevládol. Nespokojne spal. Strašné sny ho
          trápili. Počul dutý hlas bubna a jednotvárny hlas exekútora: raz, dva, tri, nikto viac?
          Zase sa mu zjavil hrozný obraz. Videl súdnu sieň, prísnu sudcovu tvár a porotcov. Okolo
          neho húf známych osôb. Tu jeho kolega, tam podžupan, tu zase jeho pisár, hľa aj Spitzer sa
          vyškiera. Bruslický opovržlivo pozerá naňho cez okuliare. Ďalej v dlhom rade, v skvostných
          toaletách sedia dámy, práve tak ako v divadle. Všetky ich pozná, koľko úsmevov dostal od
          nich do týchto čias! Zdajú sa mu celkom iné. Ich zvedavé oči vpíjajú sa mu do tvári a
          polootvorené ústa dychtivo hlcú, čo je vzrušujúce, čo dráždi ich nervy. S akým záujmom
          sledujú boj, v ktorom mu ide o česť, o život. Medzi nimi zbadá aj Ilonu. A hľa, zrazu vidí,
          ako sa niekto skláňa k nej a prstom ukazuje naňho. Ona sa mu usmieva. Kto to môže byť? —
          napína zmysly. Veď je to Varvóky Iván, mladý, bohatý inžinier. — I zaľahla naňho nesmierna
          tiaž. Stone pod ňou, až sa konečne celkom spotený prebudí. Srdce mu búcha od rozčúlenia.
          Ešte pod dojmom hrozného sna, takmer v bezvedomí hľadí do prázdnej tmy. Vyschnuté ústa má
          otvorené a cez ne derie sa mu rýchly, ťažký dych. Len po chvíli prichádza k povedomiu, že
          je to len sen a nie skutočnosť. Uspokojuje sa. A zase ho novou silou napáda starosť, akým
          spôsobom zaplatí Spitzerovi. Obráti sa na bok, chce nasilu zmeniť tok myšlienok. Spomenie
          si na ľúbostné scény: ako ju objal, sal med z jej úst… Darmo všetko. Nedarilo sa mu.
          Nepremohol starosť, ktorá ním lomcovala, trápila ho. I prehadzoval sa z boka na bok. Robil
          plány až detinsky smiešne. Vzdychal k bohu, aby mu pomohol a medzitým vždy mal podpisy pred
          očami. Čím diaľ, tým jasnejšie ich videl. „Blázon,“ myslel si, „koľkí si tak pomáhajú. A či
          sa to musí dozvedieť? Veď to len na dva, na tri týždne, potom vyplatí zo svokrinej
          pozostalosti. Môžbyť, že niečo vyhrám aj na kartách, alebo na triednej lotérii.“ Posledné
          zdalo sa mu také blízke, áno, isté. „A potom vymením zmenky a bude po paráde. A ak bude
          potrebné, tak obnovím… Ale nie, iste ich vymením, nájdem inde.“ A zase mu prišiel na um len
          pred chvíľkou prežitý sen. Zľakol sa, pot mu začal vystupovať na čelo. „Nie…! Čo…? A keď by
          aj? Tú radosť im nedopustím, aby sa pásli na mojich mukách. Oj, to nie! Čo? Guľka z
          revolvera všetko zavŕši. Len zodvihnúť, spustiť a už všetko hotové.“ Také ľahké, jednoduché
          sa mu zdalo. „Ale aj tu,“ myslel na Ilonu. „Nesmie ju mať iný… Ale veď to nemusí prísť
          najavo. Kto by si o mne také pomyslel? O dva týždne najviac zaopatrím si inde a potom…“
          Spánok zase sa mu začal skláňať na viečka. Usnul.
    </tei:p>
    <tei:p>
     Zvláštne, ale predsa pravdivé je, že za celý ten čas mu ani žena, ani deti neprišli do
          umu.
    </tei:p>
    <tei:p>
     Keď sa ráno zobudil, bol ako domlátený. Všetko ho bolelo, hlavu mal takú ťažkú ako po
          veľkej pijatike. Lenivo sa obliekol a keď bol hotový, vyšiel na čerstvé povetrie. Len čo
          vystúpil na chodbu, tu bežal mu v ústrety Aladárik.
    </tei:p>
    <tei:p>
     — Apa, — volal naňho, — poď raňajkovať, už je všetko pripravené.
    </tei:p>
    <tei:p>
     — Povedz mame, že dnes nebudem, — povedal chlapcovi a šiel ďalej. Ako prechádzal popri
          domácej izbe, vyšla Elena. Pozrela naňho placho a bojazlivo sa ho spýtala:
    </tei:p>
    <tei:p>
     — Nechceš s nami raňajkovať?
    </tei:p>
    <tei:p>
     — Nie, necítim sa dobre.
    </tei:p>
    <tei:p>
     — Kde si bol tak zadlho?
    </tei:p>
    <tei:p>
     — Prišiel som pozde domov, nechcel som vás zobúdzať, — pozrel na ňu i videl, že má oči
          vyplakané, — Plakala si? — spýtal sa podráždene, — hádam nie preto, že som…
    </tei:p>
    <tei:p>
     — Nie, — vzdychla si a oči jej nabehli slzami. — Včera som dostala list z domu, mama je
          veľmi zle, chcela by ísť dnes do Rovesného, — hlas sa jej chvel od žiaľu.
    </tei:p>
    <tei:p>
     — Pre mňa môžeš, — odvetil a potom doložil pod dojmom nočného rozmýšľania: — Dozri na
          všetko, aby cudzí nepokradli a otec nepotrovil.
    </tei:p>
    <tei:p>
     „Ako môže teraz tak hovoriť,“ mužove slová ju zamrazili. „Ozaj, nemá citu ku mne,“
          pozrela naňho s výčitkou.
    </tei:p>
    <tei:p>
     Sklopil oči, ďobla ho do srdca výčitka — predsa nemal sa tak surovo vysloviť. Odvrátil
          sa od nej a cestou jej ešte povedal:
    </tei:p>
    <tei:p>
     — Môžeš ísť, pozdrav mamu aj odo mňa. Teraz musím odísť, vrátim sa len na obed, mám
          mnoho práce.
    </tei:p>
    <tei:p>
     Vrátil sa naspäť do pracovne. Pristúpil k stolíku, na ňom boli rozhádzané listy
          Podbanského a Bruslického a tiež aj papier s napodobenými podpismi. Pri pohľade na ne
          rozpomenul sa na všetko. I zase ho počala hrýzť neúprosná otázka: „Kde len vziať? Ako? A
          predsa musí byť! Peniaze musím stvoriť a to akýmkoľvek spôsobom. Nesmiem sa dať
          sekvestrovať, lebo vtedy je už po mne veta. Len ako? Prekliaty Spitzer, ako by bol len
          vyrátal. Mám ho ísť prosiť? To bude ešte horšie.“ Zase prišiel k stolíku. „Ale to je
          ľahkomyseľnosť nechať takýto papier na stole.“ Vzal ho do ruky, chcel ho spáliť. Prizrel sa
          lepšie. Napodiv sú verné. Ako som tak mohol pri lampe? Pristúpil k oknu a ešte raz počal
          zrovnávať podpisy. Navlas sa zrovnávali.
    </tei:p>
    <tei:p>
     „Eh, čo!… Len na týždeň, najviac ak na dva… potom ich vymením. Starej už dohára. Niečo
          aj tam odkvapne. A tiež aj lósy.“ Všetko mu zase prichodí na myseľ. „Čo sa budem už toľko
          sužovať. Konečne je všetko jedno. Niet iného východiska. Možno, že aj dobre vypáli. Prečo
          nie? Ale ak zbadajú? Mňa by podozrievali…?! Nezmysel…! Ako by sa aj opovážili! A ak by aj,“
          a tu prešiel mu mráz po tele, „ešte jesto aj proti tomu liek,“ a pozrel na revolver, tiež
          na stolíku pohodený. Vzal ho do ruky, poobzeral ho. Bol nabitý. Vopchal ho do vrecka. Potom
          vyňal z priečinka zmenkovú blanketu a mnoho nerozmýšľajúc, pozorne podpísal na ňu
          Podbanského a Bruslického, ako záručníkov. Potom chcel napísať sumu. Nebude od veci, keď
          bude väčšia. Koľko? Päťtisíc? To je veľa, mohlo by napadnúť. No, teda štyri. Možno budú
          šťastné. I napísal štyritisíc. Ešte ju raz starostlivo obzrel, potom vzal klobúk a šiel
          rovno do úradu.
    </tei:p>
    <tei:p>
     Nemal ani tam pokoja. Len čo roztržito prezrel aktá, ktoré ho na stolíku čakali, už
          zazvonil.
    </tei:p>
    <tei:p>
     — Ak ma bude niekto hľadať, povedz mu, aby prišiel o dve hodiny pozdejšie, mám inde
          prácu. — Nestačil ani dopovedať, už odišiel beztoho, aby bol pozrel na sluhu.
    </tei:p>
    <tei:p>
     — Aký je bledý a oči má také vpadnuté, — čudoval sa sluha. — Bola niekde zábava, musel
          tam hodne nabrať, ešte aj teraz má opicu, — šomral odchádzajúc.
    </tei:p>
    <tei:p>
     Klenovský ponáhľal sa na rínok. Tam stála vkusná budova sporiteľne. Zlaté písmená a dva
          pozlátisté úle už zďaleka sa leskli proti nemu. Ako sa k nej približoval, zhamoval krok.
          Pozorne sa poobzeral. Zrazu, akoby nohy nevládali, začali sa mu podlamovať. Tratil odvahu,
          nebol vstave prestúpiť vchod do sporiteľne, i prešiel popred ňu. „Predsa sa musí stať,“
          chlapil sa, „ale treba ju ešte obzrieť, či je dobrá?“ Prešiel do maličkého parku, obzrel sa
          a vytiahol zmenku. Podpisy sa navlas zhodovali. „Eh, čo, šťastie sa smelým usmieva,“ a
          rýchlym krokom šiel do sporiteľne. Keď zastal pred dvermi, srdce mu počalo tĺcť, nazdal sa,
          že mu vyskočí. Už sa chcel vrátiť, keď tu počul kroky. „Čo si pomyslí o mne, keď vidí, ako
          utekám od dvier?“ Pritlačil kľučku a v druhom okamihu už bol vo veľkej, jasnej sieni.
    </tei:p>
    <tei:p>
     Na protivnej strane stálo zrkadlo. I videl v ňom bledého pána s vpadnutými očami. „Kto
          je to?“ Ale už v druhom okamihu poznal sám seba. „Zle vyzerám. Som aj zbabelec. Musia ma
          zbadať.“ Prešiel si rázne rukou po tvári a spýtal sa prišlého sluhu:
    </tei:p>
    <tei:p>
     — Či je pán správca vo svojej izbe?
    </tei:p>
    <tei:p>
     — Áno, k službám, pán veľkomožný.
    </tei:p>
    <tei:p>
     Vstúpil dnu.
    </tei:p>
    <tei:p>
     — Dobrý deň, — zvolal hlasito a silou-mocou dodával si ráz spokojnosti a plnej
          nenútenosti.
    </tei:p>
    <tei:p>
     — Vitaj, — zvolal správca Jozef Kumpány. — Kde si sa tu vzal? — hovoril k nemu
          priateľsky a vstanúc od písacieho stolíka, podával mu ruku. — Nech sa ti páči, sadni si, —
          a ukázal na remennú pohovku.
    </tei:p>
    <tei:p>
     — Viem, že nemáš času, nechcem ťa pripraviť o drahý čas…
    </tei:p>
    <tei:p>
     — Nevadí, — skočil mu Kumpány do reči, — pre dobrých známych môžeme si odtrhnúť čo len
          jednu minútku a dnešný deň nie je sparný, niet toľko práce. V čom ti môžem byť k službám?
    </tei:p>
    <tei:p>
     — Som v okamžitej nesnádzi, — hovorí ticho a pritom tŕpol, čo bude nasledovať. —
          Potrebujem súrne štyritisíc korún, — a pozrel na Kumpányho, čo na to povie.
    </tei:p>
    <tei:p>
     — Hm, môžeme ti dať, ak máš zmenku a záručníkov, ktorých prijme cenzúra.
    </tei:p>
    <tei:p>
     — Kedy bude cenzúra? — pýtal sa sklamane Viktor.
    </tei:p>
    <tei:p>
     — Napozajtra.
    </tei:p>
    <tei:p>
     — To je pozde, — odvetil. — Musím mať peniaze ešte dnes, ale, — a tu vytiahol zmenku, —
          nedáte ani na takýchto záručníkov, ako sú títo? — a podal s úsmevom zmenku, ale rty mu
          zbledli a cítil, ako mu pot vystupuje na čelo. Premohol sa. „Všetko jedno, raz to musí
          byť,“ chlapil sa. „Len chladnokrvne, aby niečo nezbadal.“
    </tei:p>
    <tei:p>
     Kumpány nemo vystrel ruku za zmenkou. Už ju mal v rukách. Pozrel na ňu, poobzeral ju
          bedlivo z oboch strán.
    </tei:p>
    <tei:p>
     — Veď je to výborná zmenka, — odvetil. — Na takú dáme nie štyri, ale aj štyridsaťtisíc.
          Prečo si to hneď nepovedal? — zvolal veselo Kumpány. — Chcel si sa len vážnym robiť, že čo
          poviem. No, na, poznám ťa… — a zasmial sa.
    </tei:p>
    <tei:p>
     Viktorovi akoby bol kameň spadol z pŕs, tak mu odľahlo. Zasmial sa aj on, ale sa hneď
          zarazil, keď počul zvuk svojho smiechu, bolo v ňom niečo nebývalé.
    </tei:p>
    <tei:p>
     — Počkaj, hneď ich máš, — povedal, — za ten čas nech sa ti páči zapáliť — a podal mu
          tobolku s cigaretami.
    </tei:p>
    <tei:p>
     — Ďakujem, — vzal a už dymil.
    </tei:p>
    <tei:p>
     Správca medzitým dal napísať poukážku, aby bola vyplatená zmenka.
    </tei:p>
    <tei:p>
     — Nech sa ti páči, — ukázal na otvorené dvere, vedúce do siene pre úradníctvo, — len čo
          ti ju zaznačia, vyplatí ti pokladník.
    </tei:p>
    <tei:p>
     — Počkajže, kedy má byť zročná?
    </tei:p>
    <tei:p>
     — Nie nadlho… na dva, na tri týždne, — ale nech je na tri mesiace vystavená.
    </tei:p>
    <tei:p>
     — Dobre. Keď dostaneš, nech sa ti páči prísť ku mne na priateľský rozhovor.
    </tei:p>
    <tei:p>
     — Ďakujem, — hovoril idúcky, — teraz mi nie je možné, musím sa ponáhľať. Mám nakopenej
          práce. Ešte raz ti ďakujem za ochotu, — a stisol Kumpánymu ruku.
    </tei:p>
    <tei:p>
     — Ale vďačne, len ako si mohol naviesť toho starigáňa, veď je on predsa skupáň a bojko.
    </tei:p>
    <tei:p>
     Viktora v prvom okamihu prejal strach, ako skrslo v ňom podozrenie.
    </tei:p>
    <tei:p>
     — Jaj, to je dlhá história, — povedal a snažil sa byť veselým. — To ti poviem druhý raz.
          Ale ináč… musím sa ponáhľať… Servus… a ďakujem ti.
    </tei:p>
    <tei:p>
     — Servus!
    </tei:p>
    <tei:p>
     Ešte musel asi štvrťhodinku čakať, kým mu konečne vyčítali peniaze. Keď ich bral z
          mramorového stolíka, cítil, ako sa mu prsty triasli. Chvatom ich zhrnul a ponáhľal sa von.
          Na čerstvom povetrí si zhlboka vydýchol. „No, hľa,“ pomyslel si, „ani by som nebol hútal,
          že to tak ľahko pôjde. Ešte dnes vyplatím Spitzera.“ A vrátil sa rezko do úradu.
    </tei:p>
    <tei:p>
     Ale rozkoš nebola trvalá, zase ho ovládal nepokoj. „Či som už slobodný? Veď v každom
          okamihu môžu prísť na podvod. A potom čo? Eh, čo,“ chlapil sa. „Ako? Zmenka je už zapísaná,
          odložia ju medzi druhé a bude ležať medzi nimi za štvrť roka a do tých čias ju istotne
          vymením.“
    </tei:p>
    <tei:p>
     Spitzer sa veľmi začudoval a aj zaradoval, keď Klenovský ešte v ten deň popoludní
          prišiel k nemu a vyčítal mu tritisíc korún.
    </tei:p>
    <tei:p>
     — Veľmi ľutujem, — hovoril ľúbezne, — že som musel pýtať, ale som nemohol ináč a tiež aj
          budúcne, keď budem mať, vďačne ti poslúžim, — doložil, aby zahladil nemilý dojem.
          Imponovalo mu, že v takom krátkom čase vyrovnal dlžobu.
    </tei:p>
    <tei:p>
     — Nič to, — odvetil Klenovský nedbalo a predsa trochu zvysoka, aby pocítil, že nemal s
          ním tak zaobísť a tiež aj aby videl, čo môže. — Ináč ďakujem ti za trpezlivosť. — Vzal
          klobúk a sa odporúčal.
    </tei:p>
    <tei:p>
     Spitzer sa ukláňal. „Predsa som sa v ňom zmýlil,“ mrzelo ho. „Čert nespí, môže mi byť
          časom ešte na závade.“
    </tei:p>
    <tei:p>
     Viktor bol rád, že mohol Spitzera vyplatiť a ešte mu dal aj pocítiť, kto je a ako s ním
          zaobchodil. O chvíľku zabudol na všetko, veď mal ešte v tobolke takmer tisíc korún.
    </tei:p>
    <tei:p>
     Ako šiel ulicou, zrazu počul dupot konských kopýt. Obzrel sa a videl elegantný faeton,
          ťahaný bujnou štvorkou. Na vysokom baku poháňal mladý Soľnický ohnivé pejky. Od silného
          klusu len sa tak z nich kúrilo. Na zadnom sedadle v bohatej livreji sedel kočiš.
    </tei:p>
    <tei:p>
     „Tu je Soľnický,“ potešil sa a uklonil sa mu, keď preletel popri ňom. „Bude pekná
          partia. Keby som mohol vyhrať od neho. Peniaze má, aj majetok. Teraz sa stal plnoletým.
          Skúsim s ním šťastie, možno že sa mi usmeje. Ak vyhrám, hneď zajtra vymením zmenky.“
    </tei:p>
    <tei:p>
     Ponáhľal sa do veľkého hostinca, kde zosadal aj Soľnický.
    </tei:p>
    <tei:p>
     *
    </tei:p>
    <tei:p>
     Len nad ránom sa vrátil domov. Nádej ho nesklamala. Soľnického i Spitzera oplel. Vyhral
          v tú noc vyše dvetisíc korún.
    </tei:p>
    <tei:p>
     Keď líhal do postele, mienil hneď vymeniť falošnú zmenku a potom chcel ju zničiť. Ale
          keď sa vyspal, nijako sa nemohol na to odhodlať, lebo skrsla v ňom nádej, že môže ešte aj
          viac vyhrať, keď sa mu teraz karta obrátila. Teraz, vraj, treba šťastie využiť, keď mu je
          prajné, aby sa mohol ako-tak vymotať z nesnádze.
    </tei:p>
   </tei:div>
   <tei:div type="chapter">
    <tei:head>
     XV.
    </tei:head>
    <tei:p>
     Advokát dr. Stracinský prechádza sa po svojej kancelárii a fajčí cigaretu. Vše zastane
          pred farárom Jozefom Snidom.
    </tei:p>
    <tei:p>
     Snida je pevný chlap. Okrúhlu, príjemnú tvár má starostlivo oholenú. Čiernu vestu má až
          po hrdlo zapätú, len kraj bieleho goliera vykúka sponad nej. Oblečený je do dlhokrídlatého
          čierneho kabáta: vôbec je odetý v čiernom. Sedí pohodlne. Jednu nohu má krížom preloženú
          cez koleno druhej. Biela, starostlivo pestovaná ruka voľne mu leží na lone, kým druhú má
          nedbalo opretú o malý stolík. V tejto drží dymiacu cigaretu.
    </tei:p>
    <tei:p>
     — Čo je s Hrabovcovým rozsobášom? — spýtal sa Snida.
    </tei:p>
    <tei:p>
     — Zle. Budú rozvedení a ona nedostane ani vindru.
    </tei:p>
    <tei:p>
     — To je hrozné, — zvolal Snida, — predsa, keď ho aj nechala, neurobila to svojvoľne, ale
          z núdze, veď ju vyhrýzol. Neprihovoril sa k nej aj do týždňa, ošomral jej všetko, k tomu
          bol samý posmech… Veď vieš, a ešte ju pripraví aj o vdovské právo. Jej deti si už všetko
          podelili medzi sebou, tak čo teraz, z čoho bude žiť? Vydaná je na milosť a nemilosť deťom.
          To je predsa hrozné! A keby to mladý urobil, ale starec sedemdesiatročný! A vieš prečo? Len
          aby z jeho majetku nič nedostala.
    </tei:p>
    <tei:p>
     — Viem ja to všetko, povedali mi, ale čo to všetko stojí, keď nemá svedkov a biť ju
          nebil.
    </tei:p>
    <tei:p>
     — Nie je ešte bitie najhoršie.
    </tei:p>
    <tei:p>
     — Viem, ale o tom v zákone niet, a potom nech dokáže.
    </tei:p>
    <tei:p>
     — Ako môže dokazovať, čo sa robí v dome medzi manželmi?
    </tei:p>
    <tei:p>
     — Všetko je daromné. Starý dokázal svedkami, že ho bez príčiny nechala.
    </tei:p>
    <tei:p>
     — Ale veď ho ona nechcela nechať, to len tak, vieš, zo zvyku, aby ho trochu potrucovala.
          Nazdala sa, že príde za ňou.
    </tei:p>
    <tei:p>
     — Všetko je tak, ale zákon…
    </tei:p>
    <tei:p>
     — Máš pravdu.
    </tei:p>
    <tei:p>
     — Je veľmi ďaleko od životnej pravdy, od skutočnosti.
    </tei:p>
    <tei:p>
     — Chuderka, srdečne ju ľutujem.
    </tei:p>
    <tei:p>
     — Vidíš, — povedal Stracinský, — pri takýchto prípadoch vy farári mali by ste meriť,
          vôbec vplývať na nich.
    </tei:p>
    <tei:p>
     — Dosť som sa mu nahovoril, pripomenul som mu aj prísahu pred oltárom. Ale to je zaťatý
          človek, čo si raz umieni, to musí previesť. A to je hrozné: radšej splatí stá a stá na
          pravotu, len aby z toho ona nič nedostala. To je tá sprostá pýcha a surovosť. Na všetko len
          toľko odpovie: „Mám z čoho.“ Ináč, — spýtal sa zrazu Snida, — či je ešte u teba Poničan?
    </tei:p>
    <tei:p>
     — Ešte, — odvetil kyslo Stracinský a s takým výrazom na tvári, aký sa obyčajne zjaví
          každému, keď prichádzame na taký predmet, ktorého sme sa už po krk nasýtili.
    </tei:p>
    <tei:p>
     — A prečo si nehľadá nejaké miesto?
    </tei:p>
    <tei:p>
     — Ale vieš, to už celá bieda s tým človekom. Ľutujem ho, chudáka, ale je strašne
          nepraktický. Nie je súci do kancelárie. Držím ho, ale úprimne rečeno, nemám z neho osoh. A
          tiež nemá šťastie. Uchádzal sa na všetky strany. Sprvu sme úfali, že sa dostane do
          niektorej redakcie, ale nešlo to. Potom chceli sme ho umiestiť v nejakej sporiteľni. Bol by
          sa podučil. Ale vieš, všade majú svojich ľudí, nuž zo všetkých strán dostal som odpoveď.
          Ľutujeme, ale pri najlepšej vôli na tento čas ho nemôžeme prijať. A tak chudák…
    </tei:p>
    <tei:p>
     — Ľutujem ho, — skočil farár do reči, — ale predsa mal sa tichšie zdržať. Kto má rodinu
          a len zo svojho povolania žije, nuž veru treba sa mu na zadné kolesá obzerať. Ale on…
    </tei:p>
    <tei:p>
     — Daj pokoj, — mrzel sa Stracinský, — čože urobil? Za čo ho mali vyhodiť?
    </tei:p>
    <tei:p>
     — Nuž, veď ja viem, že nič zlého neurobil, aj ja som sa ho zastával na seniorálnom
          konvente… ale…
    </tei:p>
    <tei:p>
     — Nie je to to, ale si len pravdu povedzme. My sme už takí, že si našich ľudí ani vážiť,
          ani podporiť nevieme, takže hynú v najväčších hmotných i duševných trapiech zrovna pred
          očami, práve tak ako suchotinári. Toto je to. A to ma tiež trápi a sužuje. Vidíš, medzi
          mnou a Poničanom prestal od tých čias ten priamy priateľský pomer, čo bol predtým. A pri
          najlepšej vôli sa už ani neprinavráti. Každodenné styky, kancelária a čo je najhlavnejšie,
          považuje ma za svojho chlebodarcu, predstaveného. Ja tiež… No jedným slovom, povstali medzi
          nami rozličné hrádze. Premáhali sme sa, aj ja… no nedá sa. Zbadá, že to je všetko len
          pretvarovanie. Potom, nie je to preňho práca, odpisovanie, behanie po súdoch… Ale čo robiť?
    </tei:p>
    <tei:p>
     — A kde je teraz?
    </tei:p>
    <tei:p>
     — Poslal som ho do pozemnoknižného úradu, má tam odpísať jeden hárok. Už má prísť, —
          pozrel na hodinky.
    </tei:p>
    <tei:p>
     — A píše teraz niečo?
    </tei:p>
    <tei:p>
     — Veľmi málo, najviac ak niečo do kalendára, aby si zarobil niekoľko korún. Chudák, je
          ozaj v hroznom položení. Nemožno žiadať od neho, aby v takom duševnom stave mohol niečo
          napísať a to ešte bez nádeje na výsledok. Nemá ani kedy, keď sa musí starať o každodenný
          chlieb pre svoju rodinu. — Všetko chudákovi uznám, ale čo môžem.
    </tei:p>
    <tei:p>
     V pitvore sa ozvali kroky. Zamĺkli obaja a pozreli jeden na druhého.
    </tei:p>
    <tei:p>
     Dvere sa otvorili a v nich sa zjavil Poničan.
    </tei:p>
    <tei:p>
     Na okamih zastal vo dverách, keď zbadal Snidu. Tichosť ho zarazila. „O mne hovorili,“
          pomyslel si, pocítil nepokoj miešaný so studom.
    </tei:p>
    <tei:p>
     Snida zbadal Poničanovu váhavosť. Skočil z pohovky, usmial sa priateľsky a vítal ho.
    </tei:p>
    <tei:p>
     — Dobrý deň, pán uč… pán Poničan! — Do týchto čias ho vždy oslovoval učiteľom a tak mu
          aj teraz zabehol jazyk, ale hneď mu prišlo do umu, že sa ho to môže bôľne dotknúť, i
          opravil sa. Prišiel mu v ústrety a podával mu ruku.
    </tei:p>
    <tei:p>
     — Akože sa mávate? — spýtal sa nápadne srdečne, tak asi, ako navštívime ťažko chorého
          alebo v kríži postavených.
    </tei:p>
    <tei:p>
     — Ďakujem, velebný pán, ta ešte, — a vložil ruku do mäkkej kňazovej dlane. — Ako sa vy
          máte a čo nového u vás?
    </tei:p>
    <tei:p>
     — Ach, nuž viete, — vzdychol si, — len tak, žijeme v ustavičných nepríjemnostiach. Celý
          život je samé hryzovisko a samé výkazy.
    </tei:p>
    <tei:p>
     — Máme toho dosť všetci, — riekol Poničan a podával Stracinskému písma.
    </tei:p>
    <tei:p>
     — Odpísal si?
    </tei:p>
    <tei:p>
     — Áno. Neviem, čo bolo vedúcemu, ustavične dudral. Nemá vraj nikdy pokoja, vždy je
          prerušovaný.
    </tei:p>
    <tei:p>
     — To už taký šalabachter, poznám už jeho politiku. Dávno som ho nepozval na víno. Nič si
          nerob z toho.
    </tei:p>
    <tei:p>
     — A teraz čo budem?
    </tei:p>
    <tei:p>
     — Odpíš tú apeláciu.
    </tei:p>
    <tei:p>
     Sadol si.
    </tei:p>
    <tei:p>
     — Nemusíš teraz.
    </tei:p>
    <tei:p>
     — Prečo? Nemám nateraz inej práce.
    </tei:p>
    <tei:p>
     — Nech sa vám páči s nami na pohár piva, — volal ho Snida, — dosť sa ešte napíšete.
    </tei:p>
    <tei:p>
     — Ďakujem, ale nepôjdem. — Vždy sa hanbil, keď niekto platil zaňho v hostinci a umienil
          si, keď nemôže vrátiť, radšej nepôjde.
    </tei:p>
    <tei:p>
     — Len poďte, zabavíme sa a pozhovárame sa trochu, — doliehal naňho Snida.
    </tei:p>
    <tei:p>
     — Nechaj teraz písanie, máš dosť času na to. Poď a nerob parádu, — volal ho Stracinský.
    </tei:p>
    <tei:p>
     Vstal, nechcel si nahnevať principála. Obliekol si už hodne ošumelý zvrchník a kráčal s
          nimi do hostinca k „Zlatému orlovi“.
    </tei:p>
    <tei:p>
     *
    </tei:p>
    <tei:p>
     Poničan býval v jednej z bočných ulíc, v nízkom, hodne zapustlom domku. Mal dve
          prenajaté izby, kuchynku a malú komôrku na kurivo. V jednej izbe býval s rodinou, v druhej,
          menšej, mal na byte troch žiakov. Obývacia izba bola zaprataná najpotrebnejším náradím.
          Bibliotéka ocitla sa v tmavom kúte pitvora. Dvor bol úzky, vyložený hrboľatými kameňmi, bez
          piade záhrady.
    </tei:p>
    <tei:p>
     Napredku býval stolár. Z jeho bytu ustavične sa ozýval klepot a buchot, ostrý zvuk pílky
          a švist hoblíka. Vzadu ale ustavične zjedala sa s deťmi a učňom majstrova Kotlíčka. Muž jej
          bol šustrom. Často sa opil a vtedy narobil taký hurt a tresk, že všetkých susedov
          pozobúdzal.
    </tei:p>
    <tei:p>
     Poničanová sa napodiv skoro vžila do nového krušného života. V prvé dni bolo jej veľmi
          clivo za Rovesným. Tu jej bolo všetko také úzke, dusné a špinavé, až na zadusenie. Ako
          vysoko stáli pred ňou teraz zdraví, čistotní, priami, čo i trochu drsní, ale dobrosrdeční
          sedliaci v Rovesnom. Najviac banovala za bytom s veľkým, voľným dvorom a krásnou veľkou
          záhradou. Z nej od včasnej jari až do pozdnej jesene zaopatrovala si kuchyňu a ešte aj
          pekných pár groší utŕžila. Sprvu nemohla v meste kávu piť, také riedke, odporné zdalo sa
          jej mestské mlieko. Nejedna slza odkvapla jej do hrnčeka, keď ju pila niekde v kúte. Teraz
          nebolo kedy vovedne raňajkovať, ale každý vtedy, keď stihol. Musela najprv žiakov opatriť a
          len potom svojich; ona len naposledy, keď všetkých uspokojila.
    </tei:p>
    <tei:p>
     Najťažšie niesla spustlý, nemravný mestský život, ako ho ona totiž videla. Veľmi sa
          bála, že nákaza zasiahne až k jej deťom. Zakaždým, keď deti púšťala do Školy, vyšla na
          preddomie a hľadela za nimi, kým nezašli za roh ulice.
    </tei:p>
    <tei:p>
     Ale ustavičné zamestnanie, starosť o domácnosť tak ju zamestnali, že nemala času na
          rozpomienky a na žiaľ. Skoro sa oboznámila so susedou, stolárkou a tiež aj s obuvníčkou;
          žaloby poslednej sústrastne vypočula, aj nad ňou plakala a hľadela ju vždy potešiť. Každý
          deň išla von do mesta, či do sklepu, či do jatky, stačila prehovoriť s mliekárkou, zase s
          pekárom a tak v krátkom čase spoznala sa s mnohými ľuďmi, ba takmer s celou ulicou.
          Zbadala, že aj tu sú všelijakí ľudia, aj dobrí, aj zlí. Hľadela sa vžiť do nových
          okolností. Tešila sa tiež tej výhode, že dietky ľahšie vyučí, ako keby bola na dedine a
          pritom netratila vieru v dobrotu božiu.
    </tei:p>
    <tei:p>
     Najťažšie niesla mužovo trápenie. Nevedel sa premôcť, zabudnúť, chradol duševne i
          telesne. Srdce jej krvácalo pri pomyslení, čo ju očakáva a predsa mala toľko duševnej sily,
          že zakrývala pred ním, ako len mohla všetky starosti a tiež aj ustatosť.
    </tei:p>
    <tei:p>
     Keď na poludnie prišiel domov, už ho čakal skromný, ale chutný obed. Pri jedení tvárila
          sa veselo, vždy vedela niečo uspokojivé, veselé povedať, ale medzitým mu vždy pozrela
          nebadane skúmavo do tváre.
    </tei:p>
    <tei:p>
     Obdivuhodnú silu vynaložila na zaopatrenie rodiny. Deti a muž už dávno spali, keď ona
          ešte sliepňala, plátajúc bielizeň alebo vrchné šaty, alebo v kuchyni prala a žehlila. Na
          svite ale už bola na nohách, aby len bolo všetko načas hotové.
    </tei:p>
    <tei:p>
     V ten deň, keď sa zišiel so Snidom, napadol Poničana taký žiaľ, že sa nevedel opanovať.
          Aby ho žena nezbadala, nevrátil sa domov, ale sa šiel prejsť za mesto. Vzrušilo ho, keď sa
          zišiel s daktorým, dobre známym. Vtedy obnovila sa mu rana a tiaž beznádejného stavu.
    </tei:p>
    <tei:p>
     Teraz sa mu učiteľský stav zdal závideniahodný. Všetko videl zjemnele. Aké neoceniteľné
          je povedomie pevnej postate. Učiteľ na dedine je predsa ctený a vplyvný človek. A on teraz
          čo je? Proletár! Cítil sa ľahký ako pleva, zatiaľ čo predtým zdal sa byť žulou.
    </tei:p>
    <tei:p>
     Koľké krásne myšlienky, plány povstali v ňom, kým bol v Rovesnom. Aká tvorivá sila ním
          lomcovala. To všetko teraz zakapalo. Vlastne nie celkom, vedel, že aj teraz v ňom niečo
          tlie a len trochu lepšie položenie a mier duše keby nastal a keby sa mohol dusivého pocitu
          neistoty striasť, tak by zase omladol, pookrial, ba stal by sa hlbším, skúsenejším, lebo ho
          nešťastie prepálilo, zdokonalilo. I skrsla v ňom túha ísť do Ameriky.
    </tei:p>
    <tei:p>
     „Čo tu zarobím,“ premýšľal, „s tým nevyžijem s rodinou. A tá neistota! Tam v Amerike
          žije päťstotisíc voľných Slovákov a majú dvadsať-tridsaťtisícové spolky, k tomu to
          rozsiahle novinárstvo. Mohol by som sa tam uplatniť. Mohol by som ísť do väčších miest, kde
          sú veľké kolónie slovenských robotníkov, prednášal by im, poučoval ich slobodne, bez
          špicľov. Nikto by mi tam neprekrucoval slová a neprikladal každej vete iný význam. A keď by
          aj prišlo na to, že by som si musel hľadať prácu vo fabrike, aj tak by mi bolo lepšie, ako
          takto, visieť na milosti a nemilosti — a ten ich ľútostivý pohľad znášať a ešte aj biediť.
          Dosť som otužilý aj na ručnú prácu, veď učiteľ si sám drevo píli, sám si obrobí záhradu,
          vie si nakosiť zelený krm pre kravičku, tak čo? A budem sporiť, peniaz k peniazu ukladať a
          pošlem ho svojej rodine, ako aj iní. Len čo založím si tam pevnú postať, prídu ku mne,
          budeme žiť spolu a len keď nás staroba prikvačí, vrátime sa. A môž aj skôr o rok, o dva, ak
          sa obráti na lepšie, predsa nemožno, aby aj ďalej takto išlo, aby len zloba, neprávosť a
          podlosť panovala.“
    </tei:p>
    <tei:p>
     V takýchto myšlienkach pohrúžený šiel ďalej, neobzrúc sa na pomimo idúcich. Popri ňom
          preletel koč, len-len že ho nezrazil. Už bol hodne ďaleko za mestom. Nebo bolo zamračené a
          súmrak sa blížil rýchlym krokom.
    </tei:p>
    <tei:p>
     Vrátil sa naspäť.
    </tei:p>
    <tei:p>
     Príduc domov, už na dvore počul škvrlíkanie na husliach. Jeden zo žiakov sa cvičil.
    </tei:p>
    <tei:p>
     Doma už bola lampa zažatá. Pri stole sedela Milka a niečo sa učila. Ďalej od nej sedela
          Darinka a varovala bábiku, zhovárajúc sa s ňou ako so živou osobou.
    </tei:p>
    <tei:p>
     Ale keď videla vstupovať otca do izby, zatíchla a začala sa prehŕňať v kapseľke, kde
          mala šlabikár.
    </tei:p>
    <tei:p>
     Sadol si.
    </tei:p>
    <tei:p>
     — Kde je mama?
    </tei:p>
    <tei:p>
     — Vyšla von aj s malým Ďurkom.
    </tei:p>
    <tei:p>
     — Paľko ešte neprišiel z privátov? — Najstarší chodil do gymnázia a učil pritom jedného
          spolužiaka.
    </tei:p>
    <tei:p>
     — Apo môj, — pribehla k nemu Darinka a začala mu šepkať, — voľačo by ti povedala, aleže
          nepovedz.
    </tei:p>
    <tei:p>
     — Čo?
    </tei:p>
    <tei:p>
     — Ale nič také, — odvetila Milka a prísne pozrela na Darinku, aby mlčala.
    </tei:p>
    <tei:p>
     — Čo tajíte? Povedzte, čo sa stalo?
    </tei:p>
    <tei:p>
     — Ale nič také, — zajakala sa Milka, — to len Darina je taká, všetko musí vykrámiť, — a
          zase zlostne pozrela na ňu.
    </tei:p>
    <tei:p>
     — Už vidím, že skrývate niečo predo mnou. Povedzte mi, čo sa stalo!
    </tei:p>
    <tei:p>
     — Nuž, keď prišiel Paľko… Ale nám mama zakázala tebe povedať, — doložila.
    </tei:p>
    <tei:p>
     — Len už povedz raz, — súril netrpezlivo otec.
    </tei:p>
    <tei:p>
     — Keď Paľko prišiel domov, mama zbadala, že plakal, lebo mal tvár červenú. Spýtala sa
          ho, čo mu je, ale on nechcel povedať, len na veľké naliehanie vyznal, že ho Ferčka, vieš,
          ten veľký, trochu pehavý chlapec, s Paľkom chodí do jednej triedy, posmieval.
    </tei:p>
    <tei:p>
     — Ako? — spýtal sa nepokojne, lebo už tušil niečo.
    </tei:p>
    <tei:p>
     Milka trochu váhala, ale keď pozrela do otcovej tvári, vedela, že všetko vytáčanie je už
          márne, doložila: — Nadával mu do büdös tótov a panslávov.
    </tei:p>
    <tei:p>
     — A ešte? — spýtal sa ďalej skoro šeptom.
    </tei:p>
    <tei:p>
     — Aj otca mu hrešil, ty si vraj vyhodený pansláv a všetkých takých bolo by treba
          povešať… Paľko ďalšie urážky nemohol zdržať, udrel ho do tvári a potom sa pobili, len čo
          ich druhí rozdvojili.
    </tei:p>
    <tei:p>
     Zbledol ani stena. „Ešte aj deti trpia!“ Cítil ostrý bôľ v prsiach, vstal hore a
          prechádzal sa po izbe, neprerečúc viac ani slova.
    </tei:p>
    <tei:p>
     O chvíľku prišiel do izby Paľko. Ako ho zazrel, prišiel k nemu, chytil mu tvár do oboch
          rúk, dvihol mu hlavu a tak pozeral chlapcovi do očí. Hľadel naňho nežne, láskyplne. Chlapec
          sa od radosti zapýril a oči mu tiež láskou žiarili.
    </tei:p>
    <tei:p>
     Otec vzal syna za ruku. Sadol si na stoličku a objal ho.
    </tei:p>
    <tei:p>
     Chlapec si položil hlavu na otcove prsia.
    </tei:p>
    <tei:p>
     — Nedovolil si, aby ti tupil otca? — šepkal mu, skloniac sa k nemu. — Oj, synku, synku!
          Koľko musíš ešte prežrieť, pretrpieť! A len trp, ale nezabúdaj na potupu, ktorú nosíš s
          otcom preto, že nás boh stvoril Slovákmi. Trp! Ale sa vynasnažuj pilnosťou a
          vytrvanlivosťou i mravnosťou sa vyšvihnúť. Pomsti sa im tak, že budeš stáť medzi nimi
          vysoko i v mravnom držaní i v pilnosti. Neboj sa, len napred! Nemáš sa začo hanbiť za otca.
          Nie! Meno naše nehyzdí žiadna neprávosť, olupovanie iných a podlý, bohaprázdny život.
          Pretrp všetko a hľad vždy len napred! Počkaj len, ako sa ti otvorí svet, a možno, že ten,
          ktorý ti teraz šprihá, bude žobrať o tvoju priazeň, lebo sú všetkého schopní.
    </tei:p>
    <tei:p>
     Chytil ho za bradu, bozkal mu opuchlinu, ktorú dostal pri bránení si otca.
    </tei:p>
    <tei:p>
     Chlapec, uveličený nad otcovou nežnosťou, vztiahol ruky po otcovi a objal mu šiju a
          posýpal mu tvár bozkami. Zrazu pocítil, že mu niečo zvlažilo líce. Prestal, pozrel na otca.
          Poničan odvrátil tvár a rýchlym pohybom utrel si ručníkom oči.
    </tei:p>
    <tei:p>
     — Čože sa tu robí? — spytuje sa matka, nesúc v jednej ruke riad, druhou ale viedla
          malého Ďurka za ruku.
    </tei:p>
    <tei:p>
     — Nič sa nestalo, - zvolal jej muž, — poď, nech ťa pobozkám. Máme, chvalabohu, dobré
          deti, — a pozrel významne na Paľka.
    </tei:p>
    <tei:p>
     — Už ste museli vyrozprávať? Či som vám to nezabránila? — dohovárala deťom.
    </tei:p>
    <tei:p>
     — Nechaj tak, dobre je. Teším sa, že mám syna, ktorý si bráni česť.
    </tei:p>
    <tei:p>
     Onedlho sedeli pri večeri. Potom každý sa chytil do práce. Deti sa učili, mať šila, otec
          ale vzal do ruky anglickú gramatiku a vhĺbil sa do nej.
    </tei:p>
    <tei:p>
     Deti už dávno políhali, keď on ešte sliepňal nad knihou. Žena tiež už prestala šiť.
    </tei:p>
    <tei:p>
     — Dosť už na dnes, — hovorila, — poďme spať a ráno včaššie vstaňme.
    </tei:p>
    <tei:p>
     Už bol práve v polosne, keď začul na dvore chrapľavý spev; podobal sa viac ryku.
    </tei:p>
    <tei:p>
     — Veď ja jej dám, tej starej mršine, — kričal z krčmy idúci šuster. — Ej, už jej len
          pomastím hnáty, mala by dostať! — zahrešil, a zase začal spievať.
    </tei:p>
    <tei:p>
     Dvere na jeho byte boli zamknuté. Kopol do nich až zduňalo a zase hrešil a nadával.
    </tei:p>
    <tei:p>
     Deti sa na hrmot a krik pozobúdzali a malý Ďurko začal plakať.
    </tei:p>
    <tei:p>
     — S tým Kotlíkom už nie je na vydržanie, — zvolal zlostne Poničan, — človek ani v noci
          nemá pokoj. Už to nemožno ďalej trpieť, musíme si inde hľadať byt.
    </tei:p>
    <tei:p>
     — Jej, preboha, ratujte ma, zabije ma! — Hneď zatým nasledoval tupý úder palice a nato
          hrozný až do kostí prenikajúci výkrik.
    </tei:p>
    <tei:p>
     Poničan skočil z postele a vybehol von.
    </tei:p>
    <tei:p>
     — Prosím ťa, muž, dajže si pozor, — volala žena za ním.
    </tei:p>
    <tei:p>
     Deti sa od ľaku triasli, plakali a volali:
    </tei:p>
    <tei:p>
     — Apo môj, nejdite… Apo!
    </tei:p>
    <tei:p>
     S Poničanom v ten istý čas vybehol tiež stolár s tovarišom. Kotlíčka ležala nehybne na
          dvore. Pri nej stál muž a dvíhal palicu, chcel ju zase udrieť, keď ho chytili a palicu mu
          vytrhli z ruky.
    </tei:p>
    <tei:p>
     — Čo ma nenecháte, — kričal zúrivec, — nech ju zabijem ako psa.
    </tei:p>
    <tei:p>
     Odvliekli ho do komory a tam ho zavreli. Potom pribehli ku Kotlíčke. Okolo nej sa zhŕkli
          deti. Kým počuli otcov krik, učupili sa do kúta a tam sa triasli od strachu. Len teraz sa
          opovážili vyliezť, keď sa presvedčili, že im otec nemôže ublížiť. Obklopili mať a s nárekom
          zalamovali rukami nad ňou.
    </tei:p>
    <tei:p>
     — Neplačte, detičky, — tíšila ich Poničanka. — Vaša mama nezomrela, len zamdlela, príde
          ona k sebe, prebudí sa. — Sklonila sa k nej, pohladila jej rukou čelo a cítila teplú
          vlhkosť. — Bodaj ho aj s oplanom, — zvolala, — veď jej prebil hlavu. — Doneste svetlo a
          mokrý uterák!
    </tei:p>
    <tei:p>
     O pár minút pozdejšie bola z krvi poumývaná a položená na posteľ, ale ešte mali s ňou
          hodne roboty, kým ju prebrali k vedomiu.
    </tei:p>
    <tei:p>
     Keď sa už všetko utíšilo, vrátil sa Poničan aj so ženou domov. Ľahli si, ale ešte zadlho
          nemohli oka zažmúriť, čo ich tak bola rozobrala táto vzrušujúca udalosť.
    </tei:p>
    <tei:p>
     „Len preč odtiaľto, vzdialiť sa. Vytrhnúť deti z tohto pekla,“ ustavične sa mu plietlo v
          hlave. Zbridil sa mu tunajší život, chcel strhať putá a snoval plány o ceste do Ameriky a o
          tom, ako bude posielať rodine doláre a ako prídu k nemu a budú spokojní, šťastní.
    </tei:p>
   </tei:div>
   <tei:div type="chapter">
    <tei:head>
     XVI.
    </tei:head>
    <tei:p>
     Stará Čvíkotová nespala celú noc od starostí a od radostného rozčúlenia. Len čo sa
          počalo brieždiť, už bola na nohách. Popozerala po izbe, či je všetko v poriadku, potom sa
          rýchle obliekla, vyriadila, až sa všetko ligotalo od čistoty. Snehobiele, starostlivo
          vyžehlené záclony, novoobtiahnutá kanapa, starostlivo lakom natretý stôl a iné náradie
          mimovoľne vzbudili v človeku slávnostnú náladu.
    </tei:p>
    <tei:p>
     Netrpezlivo pozrela na hodiny.
    </tei:p>
    <tei:p>
     — Jaj, — zvolala, — zabehnem ešte raz do Hrnčiarov, či je už prihotovený na cestu;
          sedliak má vždy dosť času. Ozaj, či si dobre opravil voz. Škoda, práve teraz muselo sa
          krčmárovo remenné sedadlo pokaziť. Bolo by im na ňom lepšie sedieť. Neviem, čo si pomyslí
          nevesta, keď bude sedieť na slame. Ale už len poručeno bohu, ako je, tak musí byt — hútala
          si cestou.
    </tei:p>
    <tei:p>
     U Hrnčiarov sa už vrtili. Na dvore stál voz, okolo neho obchodil starý a to aj so synom.
          Práve teraz stokli koleso na novonamastenú os.
    </tei:p>
    <tei:p>
     — Sekerku si nezabudni vziať sebou, — hovorí starý, — zíde sa na ceste, ak stratíš
          lônik, alebo sa ti inšie pridá, hneď si môžeš odťať konár a opraviť čo načim.
    </tei:p>
    <tei:p>
     — Ale otec, stanica nie je ďaleko a náš voz je mocný, ešte nový.
    </tei:p>
    <tei:p>
     — Opatrnosti nezbýva, len ty urob, ako ti kážem. Lepšie sa postarať vopred, ako potom
          hanbu trieť. Či si dobre očistil a namastil štverne?
    </tei:p>
    <tei:p>
     — Sú ako novučičko-nové.
    </tei:p>
    <tei:p>
     — No, veď tak, nech krstný vidí, že vieme, čo načim, — povedal, keď videl štverne ozaj
          pekne vyleštené a zdobené červeným harasom na kantári.
    </tei:p>
    <tei:p>
     — Dobré ráno, pán kmotor, — pozdraví sa Čvíkotová.
    </tei:p>
    <tei:p>
     — Už sa hotujete? A či sa nezapozdíte?
    </tei:p>
    <tei:p>
     — Nebojte sa, pani kmotra a pani rechtorka, — ozval sa slávnostne starý Hrnčiar, — viem
          ja, čo a ako načim (dôkazom toho bol aj dvojitý titul, lebo obyčajne ju volal len pani
          kmotra). Všetko bude načas. A čo len do Oružného? Ta sa na mojom záprahu aj dva razy
          obrátim.
    </tei:p>
    <tei:p>
     — Viem, že máte kone ani lasice, ale viete, pán kmotor, naše hodiny môžu aj pozdiť. Nám
          na dedine je všetko jedno, či sa ponáhľajú a či pozdia, ale na železnici…
    </tei:p>
    <tei:p>
     — Nenačim mne hodiny, ja viem aj po slnci. Ale keď ste už tak navalili, pani kmotra a
          pani rechtorka, tak, syn môj, len priahaj.
    </tei:p>
    <tei:p>
     — A či ste dobré sedadlo urobili?
    </tei:p>
    <tei:p>
     — Ó, jej, čo len to! Môžete veru byť na pokoji. Aj sám cisár môže na ňom sedieť, veď môj
          Jano také dva snopy ražnej slamy zviazal dovedna, že len tak môže byť.
    </tei:p>
    <tei:p>
     — Tak je dobre. Len o to vás prosím, pán kmotor, aj teba, krstný, aby si ich niekde
          neprevrhol.
    </tei:p>
    <tei:p>
     — Ale božechráň, krstná mama, to sa už nestane, cesta je ani dlaň a liace sú v mojich
          rukách.
    </tei:p>
    <tei:p>
     — Tak už poručeno pánu bohu! Len dajte na všetko pozor, — zvolala už idúcky. — Zbohom, a
          len nech šťastlivo dôjdu.
    </tei:p>
    <tei:p>
     — Už len nemajte starosť, pani kmotra a pani rechtorka.
    </tei:p>
    <tei:p>
     Sotva prišla domov, už rozkladala oheň. Práve ho rozduchovala, keď prišla suseda
          Škulíčka a niesla niečo pod pazuchou.
    </tei:p>
    <tei:p>
     — Čože robia, pani rechtorka?
    </tei:p>
    <tei:p>
     — Ale, viete, Škulíčka moja, neviem už ani, kde mi hlava stojí, toľko mám roboty. Hľa,
          prídu mi teraz deti, tak im chcem prihotoviť všetko, aby som sa potom nemusela zháňať.
          Teraz, hľa, rozduchujem oheň.
    </tei:p>
    <tei:p>
     — Uznám ja to všetko, ale vďaka buď bohu, len keď ste sa dožili. No, už ten pán boh majú
          len o každého starosť! A či si Janík hodnú vzal?
    </tei:p>
    <tei:p>
     — Suseda moja, hotový anjel, — odvetila Čvíkotová, — veď ju uvidíte a je aj z rodu. Ale
          je zato chlebová, taká… a nehanbí sa s chudobným pozhovárať, nuž tak.
    </tei:p>
    <tei:p>
     — Ach, ďakovať bohu… Veď si váš Janík to aj zaslúžil, aj on bol taký, každému vedel dať,
          čo komu načim. Ale som si hútala, pani rechtorka, že keď ich tie deti navštívia, viem, že
          budete mať trovu, tak reku donesiem vám jedného kohútika, — a vytiahla hodné kurča spod
          pazuchy.
    </tei:p>
    <tei:p>
     — Prečo ste sa len ustávali, ale vám pekne ďakujem za dar. Predsa sa nájdu dobrí ľudia.
          Aj Hrnčiarka, kmotra, doniesla mi hodnú hrudu masla, a to žltučkého ani len zlato. Kováčka
          sa mi tiež zavďačila, doniesla mi spusták mlieka, druhá zase syra. Ďakujem pánu bohu, že
          mám takých dobrých ľudí.
    </tei:p>
    <tei:p>
     — Vy ste nám tiež dobrá, nikdy nás neodbijete, keď prídeme k vám či na poradu, či o
          liek, alebo aby ste nám aj kávičky navarili, keď je niekto z nás chorý. Vy to tiež vďačne,
          prečo by sme teda aj my nie? A Janík je akoby naše dieťa. S mojím Miškom chodil do školy.
          Koľko ráz sa ihrali na našom humne. Miško ho už chcel potom mladým pánom volať, ale on, čo
          sa mu vraj robí, on to nechcel, aby bolo len po starom. Nuž tak, keď on nie je hrdý a sa k
          nám priznáva aj teraz, kdeže by sme my?
    </tei:p>
    <tei:p>
     — Čo sa môjho Janka týka, — začala učiteľka uveličene, páčilo sa jej, že ho Škulíčka
          vychválila, — viete, ľahko mu pár nenájdete… Ale sa ťažko chyce to drevo, — a zase doň
          podúchala. — A chcem, aby mi dobre skyslo cesto. Koláče sú už hotové. Hľa, bola by zabudla,
          poďte, ukážem vám ich.
    </tei:p>
    <tei:p>
     — A kdeže toho kohútika?
    </tei:p>
    <tei:p>
     — Jaj, bola by som aj zabudla… Dajte ho len sem, položím ho pod riečicu. — Keď ho
          položila, šla aj so susedou do izby. Tam už stáli pri peci na lavičke koláče a to bielym
          obrúskom prikryté. Každý zodvihla, ukázala susede. Boli pekné, na červeno upečené, a keď na
          ne poklopala, hneď bolo vidieť, že sú dobre upečené.
    </tei:p>
    <tei:p>
     Suseda chválila, aké sú podarené, ľahučké vraj ani páper.
    </tei:p>
    <tei:p>
     Naostatok vzala jeden už načatý. Podala ho Škulíčke aj s nožom.
    </tei:p>
    <tei:p>
     — Odkrojte si, — núkala ju.
    </tei:p>
    <tei:p>
     — Ach, ďakujem pekne, veď nie som lačná.
    </tei:p>
    <tei:p>
     — No, len si, neohrďte ma.
    </tei:p>
    <tei:p>
     Odkrojila si skyvu, a to takú malú, ledva ju bolo vidieť.
    </tei:p>
    <tei:p>
     — Čo ste si tak málo?
    </tei:p>
    <tei:p>
     — Ďakujem, dosť mi je.
    </tei:p>
    <tei:p>
     — Počkajte, teda tým vašim vnúčatám, — a už jej vtláčala do dlane hodný kaval koláča.
    </tei:p>
    <tei:p>
     — Ach, božechráň, to už nie… a ešte toľko… — zdráhala sa.
    </tei:p>
    <tei:p>
     — Len si vezmite, — núkala učiteľka a vložila jej ho do hrsti.
    </tei:p>
    <tei:p>
     — Pekne ďakujem, ale ste sa nemuseli ustávať.
    </tei:p>
    <tei:p>
     — Len so zdravím užite, a ďakujem aj ja, že ste na mňa nezabudli.
    </tei:p>
    <tei:p>
     Škulíčka odišla.
    </tei:p>
    <tei:p>
     Hneď za Škulíčkou prišla Mara Klokanová, žena v strednom veku.
    </tei:p>
    <tei:p>
     — Doniesla som mäso z jatky.
    </tei:p>
    <tei:p>
     — Dobre si sa poobracala, veď je do Chrasti dobré tri štvrte.
    </tei:p>
    <tei:p>
     — Včera ste mi povedali, aby som sa ponáhľala, tak som sa za zory pohla… Ale aj dal,
          samá masť! — a vytiahla z košíka kusisko mäsa.
    </tei:p>
    <tei:p>
     — Dobre je, len ho umy, potom, čo je na polievku, to postavíme a ostatné bude na
          pečienku.
    </tei:p>
    <tei:p>
     Klokanová odišla s ním k studni. Bola ona Čvíkotovej v čase potreby práčkou i posluhou.
    </tei:p>
    <tei:p>
     Nikdy sa jej tak pomaly nemíňal čas ako dnes. Každú chvíľu načúvala, či voz nezahrkoce.
          Vše vybehla na preddomie, aby pozrela na ulicu a zase išla ďalej po robote.
    </tei:p>
    <tei:p>
     Práve brala vareškou masť do hrnčeka, keď zahrkotal voz na dvore.
    </tei:p>
    <tei:p>
     Vybehla ani bez duše aj s hrnčekom na dvor.
    </tei:p>
    <tei:p>
     Voz zastal a z neho začali sa dvíhať Janko a Boženka.
    </tei:p>
    <tei:p>
     — Len či ste už tu, — volala matka naradostená. — Mara, Mara? — Kde si? — volala na
          Klokanku. — Vezmi hrnček, polož ho na oblok a ponáhľaj sa poskladať z voza batožinu.
    </tei:p>
    <tei:p>
     Janko medzitým zoskočil z voza o objal matku. Len čo ho stačila bozkať, už sa vrátil k
          vozu, aby pomáhal Boženke pri zostupovaní z nemotorného voza.
    </tei:p>
    <tei:p>
     — Počkaj, donesiem ti stoličku, na ňu stúpiš… — hovorila matka.
    </tei:p>
    <tei:p>
     — Nechajte, mamička, — odvetila živo Boženka, — veď ja už zídem. — Oprela sa o mužovo
          plece a jednou nohou hľadala hlavu kolesa.
    </tei:p>
    <tei:p>
     Janko nečakal, kým sa spustí, objal ju a spustil nežne dolu na zem.
    </tei:p>
    <tei:p>
     — Tak, — zvolal veselo a viedol ju k matke. — Doviedol som vám, mamička, dcéru. Milujte
          ju tak, ako ste mňa.
    </tei:p>
    <tei:p>
     Matke vytryskli slzy radosti. Objala nevestu, vybozkávala ju a aj požehnala.
    </tei:p>
    <tei:p>
     Boženke sa tiež sperlili slzy pri tomto citnom vítaní.
    </tei:p>
    <tei:p>
     Medzitým Mara tiež stihla prihovoriť sa k mladým a znaleckým pohľadom premerala mladú.
          „Neúrečná je, čo je pravda, to je pravda,“ myslela si, „len je trochu štíhla… ale veď ona
          časom naberie na seba.“
    </tei:p>
    <tei:p>
     Z ulice sa díval na nich kŕdeľ žien. Zvedavosť ich prilákala. Akoby aj nie, keď sa
          rechtorov Janík oženil. Také čudné im to bolo. Poznali ho ako chlapca, behával s deťmi bosý
          a teraz akým pánom sa stal a akú paniu si doviedol!
    </tei:p>
    <tei:p>
     — Nech sa vám páči dnu, tam sa zložíte a oddýchnete si, — volala ich matka, zvŕtala sa
          okolo nich a Boženke nasilu brala z ruky ručník a slnečník.
    </tei:p>
    <tei:p>
     — Nechajte to, mamička, — bránila sa Boženka.
    </tei:p>
    <tei:p>
     — Len mi daj, dcéra moja, — a pozrela na ňu láskyplne, — ja to už všetko opatrím.
    </tei:p>
    <tei:p>
     Janko ale s mladým Hrnčiarom skladal kufor z voza.
    </tei:p>
    <tei:p>
     — Tak, a teraz ho odnesieme do izby.
    </tei:p>
    <tei:p>
     — Kdežeby si ty teraz! — zvolala matka. — Mara, Mara! Odnes, dievčička, s krstným do
          izby a zložte ho k obloku… Tak, dievčička, — prikývla spokojne, keď videla, ako svalnatá
          Mara ľahko nesie dnu kufor s Hrnčiarom.
    </tei:p>
    <tei:p>
     — A teraz sa dobre majte, — odberá sa Hrnčiar.
    </tei:p>
    <tei:p>
     — Ej, nieže tak nanáhle, musíš aj ty niečo užiť. Ponúkniže ho a aj sebe nalej, hľa tam
          je sklenica a poháre.
    </tei:p>
    <tei:p>
     Janko nalial a podával mu.
    </tei:p>
    <tei:p>
     — A vy? — spytuje sa Martin.
    </tei:p>
    <tei:p>
     — Čo za vy? Hádam mi len nebudeš vykať, svojmu starému kamarátovi, to by bola len
          paráda! Či sa ešte pamätáš, keď sme konope drali na záhumní a potom sme si z nich plietli
          biče, tak sme pargali nimi, až sa tak hlásilo.
    </tei:p>
    <tei:p>
     Martin sa pri rozpomienke na chlapčenské časy srdečne zasmial. Doteraz sa ostýchal pred
          ním a tiež aj pred mladou. „Nezabudol, nezhrdol.“
    </tei:p>
    <tei:p>
     — Čože by som sa nepamätal, — odvetil, — akoby teraz bolo, tak mi je pred očami. A či
          vieš, keď sme išli ryby chytať a ty si spadol do vody a bol si ani syseľ mokrý. Musel si sa
          zobliecť a sušiť si šaty, aby doma nezbadali. Ja som domov zabehol po kabanicu, aby ti
          nebolo zima. Ha, ha, ha! Taký si bol smiešny.
    </tei:p>
    <tei:p>
     — Vypi si ešte.
    </tei:p>
    <tei:p>
     — Už nie, ďakujem, musím ísť, zbohom!
    </tei:p>
    <tei:p>
     — Ej, nieže tak, krstný, a čože som ti dlžná?
    </tei:p>
    <tei:p>
     — Nechajte, mamička, veď ja…
    </tei:p>
    <tei:p>
     — Božechráň, to by bolo, aby som za to… — a chcel odísť.
    </tei:p>
    <tei:p>
     — Tak počkaj, aspoň ti kúsok koláča, — a odkrojila kusisko.
    </tei:p>
    <tei:p>
     — A príďte aj nás vidieť, — volal z voza, keď sa hýbal.
    </tei:p>
    <tei:p>
     — Prídeme, akože, — zavolal Janko, vchádzajúc do izby. Tu už usádzala matka Boženku.
    </tei:p>
    <tei:p>
     — Len si trochu oddýchni, ustali ste. Akože je starý pán? Či je ešte zdravý?
    </tei:p>
    <tei:p>
     — Ešte sa drží, ďakovať bohu, pozdravuje vás a že by ste prišli čím skôr k nám.
    </tei:p>
    <tei:p>
     — Prídem, a mladí sa ako majú?
    </tei:p>
    <tei:p>
     — Ach, tí sú zdraví a šťastní. Majú chlapčeka, tak sa teraz s ním tešia. Aj oni vás
          pozdravujú.
    </tei:p>
    <tei:p>
     — Chvalabohu, len či sa môžete pochváliť. Len aby im ho pán boh udržal nažive, lebo,
          dievka moja, maličké sú ani cintle, každý mrázik im zaškodí. Ja som tiež mala viac, a hľa,
          len jeden mi zostal. Ale ďakovať bohu, vynahradil mi za všetky… Len si oddýchni a zlož,
          pohovej si, celkom tak ako doma. U mňa je, pravda, všetko maličké, ale sa už musíš s tým
          uskromniť.
    </tei:p>
    <tei:p>
     — Netrápteže sa tak o mňa, — prerušila ju Boženka, — ja sa už udomácnim. Ako máte tu
          všetko pekne zariadené a aké krásne kvety, — chválila, keď videla v oblokoch bujnú zeleň
          muškátov, pelargónií, mýrt a fuksií.
    </tei:p>
    <tei:p>
     — Vždy som mala rada kvety a kde som pekný videla, hneď som si pýtala z neho štiepok.
          Len škoda, že práve teraz nekvitne táto fuksia. To ti je len krása. Kvety má zvonku
          tmavočervené, zdnuky ale má lístky biele, pofŕkané červenými bodkami a kvetov je toľko ani
          strapiek hrozna, no vieš, krása, — hovorila oduševnene.
    </tei:p>
    <tei:p>
     — Prosím vás, mamička, zaopatrite nám niekde vody, chceme sa umyť, sme zaprášení od
          cesty.
    </tei:p>
    <tei:p>
     — Ach, no, hľa! Skoro by som bola od samej radosti zabudla. Marka, Mara! — volala, keď
          vybehla von. — Dievčička, nože dones vody do lavóra, a polož na stoličku, — sama ale
          vybrala z truhly ani sneh biely uterák a prevesila ho cez stoličku. — Tak, — hovorila, —
          len sa upravte, ja za ten čas pripravím vám kávičku, lebo obed bude o niečo pozdejšie.
    </tei:p>
    <tei:p>
     *
    </tei:p>
    <tei:p>
     Janko, ako vidíme, vzal si za ženu Boženku.
    </tei:p>
    <tei:p>
     Načo máme naširoko rozpisovať, ako ju pýtal, ako im žehnal starý pán Strelecký a pritom
          so žartom vyznal, že už o tom dávno vedel. Mladí Streleckovci sa tiež tešili z ich šťastia.
    </tei:p>
    <tei:p>
     Vývin ich lásky i sobáša nebol búrlivý. Spoznali sa, súcítili jeden s druhým. Ich láska
          bola tichá, bez všetkých výstupov a vášní. On, zviazaný teraz novým, pevným zväzkom k
          ctihodnému domu, cítil k nemu tým väčšiu vďačnosť i oddanosť. Rozplýval sa, možno riecť, v
          šťastí a rástla v ňom dvojnásobná láska i povinnosť k nej i k tým drahým, dobrým ľuďom,
          ktorí mu nielen zabezpečili životnú postať, ale mali veľkú zásluhu na jeho duševnom vývine.
    </tei:p>
    <tei:p>
     V tejto dobe ich manželského života navštívili matku.
    </tei:p>
    <tei:p>
     *
    </tei:p>
    <tei:p>
     Po krátkom oddychu a hojnom obede, (lebo Čvíkotová sa všemožne vynasnažila, aby deti čím
          lepšie počastovala, a aby aj tým neveste dokázala, že aj jej muž nie je z ledakej rodiny,
          ale hoci je chudobná, vie, čo sa patrí) sedeli vovedne a zhovárali sa o rozličných
          predmetoch. Najprv sa ona vypytovala na Streleckých. Boženka jej vďačne vyprávala o všetkom
          a vše pozrela na muža, ktorý pilne sledoval ich hovor a nezabudol prikývnuť hlavou, alebo
          prehodiť niekoľko viet, keď ho na to ona, ako hodnoverného svedka vyzvala.
    </tei:p>
    <tei:p>
     — Teraz už nám vy povedzte niečo nového, — vyzval matku.
    </tei:p>
    <tei:p>
     — U nás ide všetko len tak, po starom, žijeme do vôle božej. Pán boh mi toho roku
          požehnal. Keby si len videla, aký pekný a hojný bôb sa mi urodil. Najmä mám veľmi dobrý
          včasný druh. Uvarí sa skoro a je ako maslo. Tiež na zeleno je výborný. Musím ti dať z neho.
          Zemiaky sú ani päste, — a ukázala rukou, aké sú. — Všetko sa mi vydarilo, len tie fagany mi
          hodne škody narobili. Aj prasiatka sú obstojné. Starú som predala, dve som už zatvorila a
          dvoje si nechám dvorné. — A to ťa hádam ani nezaujíma, keď si z mesta, — hovorila
          zahanbene, že jej len také veci spomína.
    </tei:p>
    <tei:p>
     — Práve to ma zaujíma, — tvrdí mladá. — Teraz už aj my budeme mať vlastnú domácnosť, — a
          pozrela s úsmevom na Janka. — Treba sa mi podučiť vo všetkom, doteraz som k tomu nemala
          príležitosť. Prosím vás, aby ste ma len niečo naučili.
    </tei:p>
    <tei:p>
     — Veľmi vďačne, čo viem. Málo toho bude, lebo môj život bol skromný, — hovorila a len sa
          tak roztápala od radosti. V duchu nevedela sa dosť naďakovať pánu bohu, že jej požehnal
          takú nevestu. — Zajtra ponavštevujeme niekoľkých dobrých ľudí. Čo sa ťa nadozvedali
          Hrnčiarovci, aj Bodríkovci a Mýtňanovci. — Vždy sa spytovali, prečo sa už vraj neoženíš? Ja
          som ich vždy odbavila s tým, že aj na teba príde rad. A prišiel, ďakovať bohu! — Vzala
          nevestinu ruku a stískala ju nežne vo svojej tvrdej, vyrobenej hrsti. — Všakver sa vám
          nebude ťažiť? — Tŕpla, ak by jej to nebolo po vôli. Chcela sa s nevestou pohrdiť pred
          ľuďmi, aby aj oni videli jej deti.
    </tei:p>
    <tei:p>
     — Božechráň, len nás zaveďte všade, kde myslíte.
    </tei:p>
    <tei:p>
     Janko hľadel na tieto dve, jemu tak milé bytosti a usmieval sa, ako sa poznávajú,
          zbližujú, aký súlad vyvinuje sa v nich. „A to všetko kvôli mne,“ myslel si, i cítil sa taký
          šťastný.
    </tei:p>
    <tei:p>
     — Napozajtre chceli by sme isť do Riečneho a tam by sme navštívili Poničana.
    </tei:p>
    <tei:p>
     — Ach, syn môj, kde je Poničan! — zvolala matka.
    </tei:p>
    <tei:p>
     — Kde je? Len neumrel? — zľakol sa Janko.
    </tei:p>
    <tei:p>
     — Zomrieť, nezomrel, ale odišiel do Ameriky.
    </tei:p>
    <tei:p>
     — Do Ameriky?
    </tei:p>
    <tei:p>
     — A už je ten tam.
    </tei:p>
    <tei:p>
     — A šiel aj s rodinou?
    </tei:p>
    <tei:p>
     — Nie.
    </tei:p>
    <tei:p>
     — A čo ho ta viedlo?
    </tei:p>
    <tei:p>
     — Doma mu nedochodilo a nikde nemohol dostať stále zamestnanie. Dávno už na to myslel.
          Jeho žena, keď som to bola u nich, sa mi aj preto požalovala a sa chuderka vyplakala. Vždy
          len to opakoval, že v Amerike taký človek, ako je on, môže sa vyživiť aj so svojou rodinou.
    </tei:p>
    <tei:p>
     Janka sa bôľne dotkol Poničanov odchod. Rád ho mal a k tomu ako mladý, ideálnejšie,
          krajšie si život predstavoval, pevne veril, že „národ“ mu pomôže, nedá mu padnúť. A tu hľa,
          sám ho tiež mal na duši.
    </tei:p>
    <tei:p>
     Boženka vycítila, čo sa v ňom deje.
    </tei:p>
    <tei:p>
     — Vieš čo, Poničanovho syna vezmeme do obchodu a vychováme z neho poriadneho človeka.
    </tei:p>
    <tei:p>
     — Máš pravdu, ďakujem ti… Áno, tak spravíme, — hovoril a kameň, ktorý mu bol zaľahol na
          svedomie, spúšťal sa pomaly dolu, hneď sa ľahšie cítil.
    </tei:p>
    <tei:p>
     — Veru sa jej len zaujmite, dosť má trápenia. Ja som len jednoduchá žena, ale čo je
          pravda, nemal to urobiť, ženu i deti nechať. Mal tu pretrpieť a v budúcnosti by sa mu hádam
          bolo niečo poskytlo.
    </tei:p>
    <tei:p>
     — Poničan je silný človek, — pretrhol matkinu reč, — dobre ho poznám. Viem, ako sa
          sužoval po stratení úradu. Ťažko tam čakať, kde zo všetkých strán volá naňho núdza, a keď
          celá rodina očakáva od neho pomoc. Nedivím sa mu, ani mu nezazlievam; poznám jeho povahu.
    </tei:p>
    <tei:p>
     — Ale ak tam zahynie, ešte do väčšej núdze sa dostane jeho rodina. Bez čeľadného otca
          ťažko sa udrží slabá žena aj s deťmi, — podotkla Boženka.
    </tei:p>
    <tei:p>
     „Ozaj zvláštne,“ pomyslel si, „ako sa už rozumejú,“ myslel totiž na matku a ženu, „hľa,
          už sú na jednom stanovisku: U nich prevláda cit… A konečne nevedno, či nemajú aj pravdu.“
    </tei:p>
    <tei:p>
     Zamĺkli všetci traja. Pozreli jeden na druhého. Zdalo sa, akoby ich na chvíľku chladný
          van drsného života vyrušil zo šťastia.
    </tei:p>
    <tei:p>
     — Ale, deti moje, — prerušila Čvíkotová tichosť, — už je to len svätá pravda, že zlé sa
          samo tresce. Či viete, čo sa stalo v Rovesnom?
    </tei:p>
    <tei:p>
     — Čo? — spýtali sa oba.
    </tei:p>
    <tei:p>
     — Tak, vy neviete, že zomrela Rovesná?
    </tei:p>
    <tei:p>
     — Čo nehovoríte? — zvolal prekvapene.
    </tei:p>
    <tei:p>
     — A už tá, syn môj, mesiac hnije v zemi.
    </tei:p>
    <tei:p>
     — Veď bola taká pevná, rezká…
    </tei:p>
    <tei:p>
     — Tak je to na tom svete. Už dávno chradla, najmä odkedy sa jej muž dal do pitia a vieš,
          deti vždy len brali. Prišli takmer navnivoč. Vždy bola chorá. Tri dni pred jej smrťou
          prišli k nim exekvovať. Na tretí deň zomrela.
    </tei:p>
    <tei:p>
     — Starý Rovesný je už na holom, len čo ho jeho rodina vydržiava. Zaťko mu vraj koná
          miesto v Rudnom za exekútora. A ten jeho hlavný syn má ešte len postlané. Žena nechce naňho
          ani pozrieť. Odkedy nemôže na ňu troviť, tak vraj zaobchodí s ním ako s nejakým paholkom;
          Klenovský takisto so svojou ženou. Vlado si to zaslúžil, lebo Poničana vysúdil. Ale Eleny
          mi je ľúto, bolo to dobré dievča, — a akoby bola zašla ďalej, ako čo chcela, znepokojene
          šibla na syna, aby videla, aký účinok pôsobí naňho táto zvesť. - Janko trochu mlčal, potom
          sklonil sa k Boženke a bozkal jej nežne ruku.
    </tei:p>
    <tei:p>
     Ona láskyplne pozrela naňho a oprela si hlavu o jeho rameno.
    </tei:p>
    <tei:p>
     — Dobre je, chvalabohu, — vzdychla si spokojne, keď ich videla šťastných.
    </tei:p>
    <tei:p>
     Vtom bili hodiny.
    </tei:p>
    <tei:p>
     — Veď sú to už štyri, — zvolala a vstala, — len sa zabavte, idem niečo prihotoviť.
    </tei:p>
    <tei:p>
     — Čo sa ustávate, len teraz sme vstali od stola.
    </tei:p>
    <tei:p>
     — Hneď je hotové, čože trochu kávičky, koláče sú hotové a zaváranie tiež.
    </tei:p>
    <tei:p>
     — Odsúdení sme na ustavičné jedenie, — smiala sa Boženka, — ale keď už chcete, tak vám
          pomôžem.
    </tei:p>
    <tei:p>
     — Božechráň, či tu treba pomoc? Káva je hotová, len práve kým mlieko zovrie. Len si ty
          zostaň pri mužovi, ešte by sa bez teba nudil, — a s tým už bola v pitvore.
    </tei:p>
    <tei:p>
     — Boženka, — riekol po havránke Janko, — chceš sa trochu prejsť? Všetko ma bolí od
          ustavičného sedenia, vezmeme sebou aj mamu.
    </tei:p>
    <tei:p>
     — Práve som aj ja mala to na mysli. Mamička, nech sa vám páči s nami.
    </tei:p>
    <tei:p>
     — Len vy choďte, ja teraz nemôžem, zajtra, ale dnes mám ešte hodne práce.
    </tei:p>
    <tei:p>
     Ako išli ulicou, hneď začali pozerať za nimi ľudia, z dvorov i z oblokov.
    </tei:p>
    <tei:p>
     — Obzri si toho chlapa, čo ide proti nám. Zdá sa opitý, lebo nejde rovno, je to zvláštny
          človek. Všetko vie, a preto ho volajú prorokom.
    </tei:p>
    <tei:p>
     — Čo nepovieš, ako to?
    </tei:p>
    <tei:p>
     — Nuž takto: Keď sa ho niekto spýta, kedy bude pršať, on hneď nato vážne: keď bude pán
          boh chcieť.
    </tei:p>
    <tei:p>
     Medzitým prišli k nemu.
    </tei:p>
    <tei:p>
     — Dobrý deň, báťa Ratár, — pozdravil sa Janko. — Akože sa máte?
    </tei:p>
    <tei:p>
     — Pánbohdaj aj vám, — ozval sa Ratár nedôverčivo a zadivene, keď počul, ako ho cudzí pán
          oslovil ako starého známeho a pozrel pritom zvedavo na Čvíkotu.
    </tei:p>
    <tei:p>
     — A či ma nepoznáte?
    </tei:p>
    <tei:p>
     — A veru, prosím pekne, nepamätám sa.
    </tei:p>
    <tei:p>
     — No, to je pekne, tak nepoznáte rechtorovie Janka, veď som neraz prišiel k vám, aby ste
          mi sánky ukresali.
    </tei:p>
    <tei:p>
     — A to si ty? No, hľa, pomýlil som sa. Nech odpustia, mladý pánko.
    </tei:p>
    <tei:p>
     Janko sa usmial:
    </tei:p>
    <tei:p>
     — No, len tak po starosvetsky.
    </tei:p>
    <tei:p>
     — Ej, už to nie, pekne prosím, — a poškrabal sa pod klobúkom. — Ale nech mi odpustia,
          mladý pánko, vedia, trochu som si z toho trundžeku zavdal, nuž viete, bol som pri starosti.
          Švagor bude stavať dom, vozili sme mu drevo, nuž nás ponúkol… A, čo, má mocné, len čo som
          pár ráz prehltol, už to cítim… A toto je hádam vaša, — zastal.
    </tei:p>
    <tei:p>
     — Pravdaže.
    </tei:p>
    <tei:p>
     — No, čo vidíš… Akú si vypriadol, — zašomral. — No, nech bude šťastné…! Ale som sa
          podnapil.
    </tei:p>
    <tei:p>
     — Pridá sa to, — odvetil Janko, a pohli sa napred.
    </tei:p>
    <tei:p>
     Ratár ale tackal sa ďalej a hovoril si idúcky nahlas:
    </tei:p>
    <tei:p>
     — No, či ho vidíš… rechtorovie… Kto by… sa to bol… nazdal. No či… vidíš.
    </tei:p>
    <tei:p>
     Smiali sa idúcky, taký im bol smiešny.
    </tei:p>
    <tei:p>
     Len čo prešli niekoľko krokov, tu ich zase zastavila tetka Slivková. Stála pred domom so
          slamienkou v ruke. Vedela už, kto sú, lebo sa už bolo rozšírilo po dedine.
    </tei:p>
    <tei:p>
     — Kdeže, kde hrabkáte? — spytovala sa po pozdravení a pritom pozrela na nich, najmä na
          mladú znaleckým okom.
    </tei:p>
    <tei:p>
     — Ideme sa trochu prejsť, chcem vidieť, či sa niečo nezmenilo od tých čias, čo som nebol
          doma. A vy čo robíte?
    </tei:p>
    <tei:p>
     — A ver’ ja teraz, prepytujem vaše poctivé hlavičky, prasiatka čakám z poľa. Len
          predvčerom sme ich vyhnali po prvý raz pred pastiera, ešte by samé netrafili domov.
    </tei:p>
    <tei:p>
     Len čo od nej odišli, už prišli dve ženy k Slivkuli a začali s ňou niečo veľmi vážne
          pretriasať a zavše zagánili za Čvíkotovcami.
    </tei:p>
    <tei:p>
     Prichádzali ku krčme. Pred ňou stála krčmárova žena, Grünka.
    </tei:p>
    <tei:p>
     — Už zase bude vypytovačka, — prehovoril Janko. — Ak ti dnes nepríde z očí, bude to
          pravý div a zázrak.
    </tei:p>
    <tei:p>
     — Dobrý deň, pani Grünka, — pozdravil sa, keď prechádzal popri nej.
    </tei:p>
    <tei:p>
     — Á, jó napot, jó napot, — zvolala a uklonila sa. — Igen szép, hogy tetszett jönni, —
          igazán, igen szép… Čvíkota úr,
          — ich pani matka už veľmi čakala… To sú talán kedves neje…? — a podávala
          Boženke svoju vlažnú zamastenú ruku. — Gratulálok, Jakab, — zavolala dnu. — Gyere csak ki…
          Pán Čvíkota sú tu. Tessék — a núkala ich, aby išli dnu.
    </tei:p>
    <tei:p>
     Obom bolo odporné, lebo Grünka s bezočivou zvedavosťou pozerala na nich, akoby ich
          chcela odhadnúť.
    </tei:p>
    <tei:p>
     — Nie je nám teraz možné, musíme ešte von; druhý raz, — odvetil Janko a ťahal Boženku so
          sebou.
    </tei:p>
    <tei:p>
     — Mohli počkať aspoň, kým môj Jakab… ten dobre poznal pána otca, — volala za nimi.
    </tei:p>
    <tei:p>
     Konečne boli za dedinou. Hneď pri nej rozprestieral sa skromný, malý cintorín.
    </tei:p>
    <tei:p>
     — Poďme na otcov hrob.
    </tei:p>
    <tei:p>
     — Poďme, — odvetila a už prešli cez rozheganú bránu do cmitera. Bol dosť pustý, len
          niekoľko zakrnelých stromov rástlo na ňom. Na poprepadúvaných a takmer so zemou zrovnaných
          hroboch bola už zoschnutá tráva. Len kde-tu čnel pomník vykresaný z pieskovca. Takmer
          naprostriedku stála čierna, drevená záhradka, k nej sa priblížili. V záhradke zazrela
          zimozeleňom porastený hrob. V štyroch uhloch záhradky boli posadené ružové kríčky. Teraz
          nekvitli. Na ich stopkách počali už bronieť šípky, znak jesene. Nad hrobom čnel jednoduchý,
          už trochu spráchnivený kríž. Zastali. Kopček kryl telo jeho otca.
    </tei:p>
    <tei:p>
     Sňal klobúk a zamyslel sa. Preletel mu mysľou celý jeho život. Rozpomenul sa na otca,
          veď sa trochu pamätal naňho, aj na to sa pamätal, ako ho viedla matka za rakvou a potom ako
          duneli hrudky na veko, keď ho zahrabávali. Zrazu cítil ako sa ona chveje pri jeho boku.
          Plakala. „Aká je citná,“ myslel si. Aj ona teraz si spomenula na dva hroby, tam v diaľke,
          pod snežnými už hoľami, kde šumí svrčinový les a zurčí bystrý, zo skaly na skalu dolu
          letiaci, spenený, hôrny potok. Primkli sa jeden k druhému v povedomí, že sú jeden na
          druhého odkázaní a že majú byť jeden druhému podporou, potechou, vôbec všetkým.
    </tei:p>
    <tei:p>
     — Poďme, — prehovoril tíško.
    </tei:p>
    <tei:p>
     Pohli sa tichým krokom. Slnce sa znížilo a zlatistým jasom oblialo neďalekú horu.
    </tei:p>
    <tei:p>
     — Aká krása, — zvolala, keď zazrela ožiarenú horu skvieť sa v tých najpestrejších
          farbách. Ožltnuté lístie na stromoch lesklo sa ani v pohádkovej zlatej hore, niekde sa
          skvelo ešte smaragdom a zase lístie osamelej hrušky sa červenalo, akoby bolo v krvi
          pomáčané. — Poďme ta, — zvolala.
    </tei:p>
    <tei:p>
     — Poďme, — odvetil a rezkým krokom sa pohli k hore. Zadychčane sa zastavili na jej
          kraji, veď museli kráčať hore briežkom. Dýchali plnými pľúcami čisté povetrie. Na tvár im
          vystúpil rumenec. Pod nimi ležala dedinka, za ňou sa tiahla úzka dolinka. Nad ňou sa vlnili
          zavalisté pahorky. Po nich sa červenel úhor a kde-tu zelenala sa ozimina. Za pahorkami
          čneli nevysoké vrchy, porastené dubinou a bučinou. Za ne sa skláňalo slnce, aby dokončilo
          dennú púť. Z protivnej strany sa spúšťalo s kvikotom a kvílením stádo sviň a ponáhľalo sa
          do dediny. Za nimi batolil sa hodný kŕdeľ husí a gágajúc ponáhľal sa z paše domov.
    </tei:p>
    <tei:p>
     Hluk netrval zadlho. Slnce už zapadlo, v dolinke začal sa rozprestierať súmrak. Ešte
          videli ožiarené vrcholce stromov, ale už aj tie blednú. Súmrak stúpal vyššie a vyššie.
    </tei:p>
    <tei:p>
     Tak mu bolo dobre, voľne okolo srdca a toľko životnej sily cítil v sebe. „Áno,“ myslel
          si, „oddám sa práci, povolaniu dušou i telom, aby som sa stal hodným tomu domu, ktorý ma
          prijal, aby som ho zveľadil, upevnil. Chcem pracovať aj na širšom poli, na poli môjho
          ľudu.“ Tvár mu zvážnela a ústa sa mu zovreli.
    </tei:p>
    <tei:p>
     — Čo ti je, že si zvážnel?
    </tei:p>
    <tei:p>
     — Nič, duša drahá, som nevýslovné šťastný. Vieš čo? — zvolal veselo a oko sa mu
          zalesklo. — Budeme pracovať. V práci hľadať šťastie i povolanie. Vzdialime sa od tých
          darmošľapov, od tých trúdov, žijúcich len z mozoľov iných a ktorí hlivejú, váľajú sa v
          bahne hnusoty. Načo sú nám? Nestaneme sa ich povlekonosičmi. Kto by sa chcel priviazať k
          hnijúcej mŕtvole? Žime životom činným, osožným, jednoduchým. Chceš?
    </tei:p>
    <tei:p>
     — Veď už tak žijeme.
    </tei:p>
    <tei:p>
     — Áno, chvalabohu. Žijeme, — a zase cítil, ako mu rezko prúdi zdravá vriaca krv, ako mu
          búši srdce a mozog pracuje. — Eh, čo! — zavýskol. — Vieš čo, Božka? Budeme! — a pevným,
          rezkým hlasom hovoril ďalej: — A ukážeme, áno, ukážeme, že vieme i môžeme.
    </tei:p>
    <tei:p>
     *
    </tei:p>
    <tei:p>
     Na nízkej zvoničke, postavenej na kopci nad dedinou, ozval sa tenký, cvendžiaci hlas
          malého zvona. Rozlietol sa po kraji a zaletel až k hore, kde naši mladí stáli jeden pri
          druhom. Oznamoval im príchod večera, čas odpočinku.
    </tei:p>
    <tei:p>
     — Poďme, drahá, — a chytil ju za ruku, — mama bude už nepokojná.
    </tei:p>
    <tei:p>
     I pohli sa. Svah bol dosť strmý. Zrazu kmitlo mu hlavou: — Buďme ako deti, zbehnime
          dolu. — Boženka sa zasmiala a už leteli dolu rýchlym behom, až sa zastavili zadychčaní na
          ceste.
    </tei:p>
    <tei:p>
     — Vidíš, ženička, tu na dedine nemôž ináč. Prídu ti do umu detské letá, ich hračky,
          vôbec všetko i zachce sa ti zrazu skúsiť, či ešte môžeš, či by si vedel… Tak sa dobre cíti
          človek vtedy, ako čo by sa stal zase deckom.
    </tei:p>
    <tei:p>
     — A či nie sme ako deti? — spytuje sa Boženka.
    </tei:p>
    <tei:p>
     Už bolo večer, keď sa navrátili domov.
    </tei:p>
   </tei:div>
   <tei:div type="chapter">
    <tei:head>
     XVII.
    </tei:head>
    <tei:p>
     Starý systém padol a Liga opravdivých vlastencov na všetky strany ohromnou väčšinou
          zvíťazila. Žitnický sa stal hlavným županom v stolici, lebo nová vládna strana všade, kde
          len mohla, usádzala svojich ľudí, dajúc pritom starým výpoveď. Len čo nastúpil úrad, hneď
          začal robiť poriadok. Zaviedol vyšetrovanie proti jednému, alebo druhému úradníkovi a
          priprával si pôdu, aby pri prvej reštavrácii mohol obsadiť svojimi ľuďmi vplyvnejšie
          miesta. Medzi padlými bol aj starý škôldozorca. Aby mu pád trochu osladili, dostal krížik,
          ktorý mu s veľkou okázalosťou pripäl vlastnoručne Žitnický na kabát. Kto by si ale myslel,
          že už teraz na jeho miesto dostane sa Aladár Rovesný, veľmi by sa sklamal, lebo o
          penzionovaní starého škôldozorcu nik nevedel, ani on sám, len keď už bolo všetko hotové.
          Hneď nato bolo v úradných novinách oznámené vymenovanie nového, v stolici úplne neznámeho
          škôldozorcu. O novom škôldozorcovi sa hneď povrávalo, že je veľmi rázny človek a že bude
          prísne zaobchodiť s „cudzojazyčným“ školstvom a s učiteľstvom.
    </tei:p>
    <tei:p>
     Vymenovanie nového škôldozorcu drtivo účinkovalo na Aladára. Už bol hodne zadĺžený. Keby
          sa bol stal škôldozorcom, mohol by sa ako-tak hmotne udržať. Teraz je odsotený a má aj
          naďalej živoriť na biedne platenej a hodne podriadenej podškôldozorcovej stanici. Na
          rodičov sa nemohol už opierať a na utiahnutý život nebolo možné ani len pomyslieť. Ilona
          nebola toho druhu, aby sa vedela uskromniť.
    </tei:p>
    <tei:p>
     Po zvesti o vymenovaní iného za škôldozorcu okúňal sa ísť domov. Bol rozžialený a obával
          sa aj ženinho hnevu. Odkedy nemohol na ňu toľko troviť, koľko požadovala, mal s ňou veľký
          kríž. Často spustila naňho celý lejak výčitiek a nadávok. Výbuchy niesol trpezlivo, lebo ju
          aj teraz miloval. Čím viac ho odbíjala od seba, čím krutejšie zachádzala s ním, tým väčšmi
          usiloval sa ju zase k sebe pripútať.
    </tei:p>
    <tei:p>
     Počas tých niekoľkých rokov veľmi sa zmenil, schudol, tvár mu dostala chorobný výraz.
    </tei:p>
    <tei:p>
     „Ako jej len povedať,“ rozmýšľal idúcky. „Čo to len bude zase? Prihlásim sa inde. Možno
          ma vymenujú v inej župe. Už len musím pretrpieť novú búrku. Ako bude účinkovať na ňu zvesť?
          Či mám jej vyzradiť? Ale načo?“ trápil sa. „Ešte jej nepoviem, počkám ešte,“ vzdychol si a
          vošiel do bytu.
    </tei:p>
    <tei:p>
     Ako otvoril dvere na izbe, videl Ilonu sedieť pri obloku. Lakte mala opreté o malý
          stolík, dlaňami si ale zakryla tvár. Pri jej nohách ležali zmačkané noviny. Nepozrela
          naňho, ale sedela nepohnute ďalej.
    </tei:p>
    <tei:p>
     Ustarostene pozrel na ženu. Prišiel váhavo k nej a prstom dotkol sa jej pleca.
    </tei:p>
    <tei:p>
     Mykla sa, akoby chcela niečo odporné zhodiť zo seba, ale ani teraz neprehovorila.
    </tei:p>
    <tei:p>
     — Čo ti je, drahá? — spytuje sa a hlas sa mu chveje. Ak by sa už bola dozvedela o jeho
          nešťastí.
    </tei:p>
    <tei:p>
     Sedela ďalej nehybne, nevydajúc zo seba ani hláska.
    </tei:p>
    <tei:p>
     — Veď mi už povedz, — prosil ju a chcel jej ruky odtiahnuť od tvári.
    </tei:p>
    <tei:p>
     — Nechaj ma, — skríkla a odvrátila sa od neho.
    </tei:p>
    <tei:p>
     — Ale toto je predsa hrozné, čo sa ti len stalo, že si taká, — zase prišiel k nej, nahol
          sa, aby jej mohol pozrieť do tvári. — Snáď si len nie chorá?
    </tei:p>
    <tei:p>
     — Chorá?! — opakovala opovržlivým, výsmešným hlasom. — Áno, chorá! — a obrátila sa k
          nemu i videl, že plakala.
    </tei:p>
    <tei:p>
     — Čo ti je, veď si plakala?
    </tei:p>
    <tei:p>
     — A mám sa smiať, keď vidím, za koho som sa zahrdúsila? Pozri! — a kopla nohou do
          zmačkaných novín.
    </tei:p>
    <tei:p>
     „Už vie!“ preblesklo mu, keď videl najnovšie číslo „Hirlapu“.
    </tei:p>
    <tei:p>
     — Či ja môžem za to, — začal sa vyhovárať, — že ma nevymenovali?
    </tei:p>
    <tei:p>
     — Pfuj, — zvolala opovržlivo. — Či môžem? Čo ty môžeš? Iď mi z očí, ty poltrón jeden!
    </tei:p>
    <tei:p>
     — Ilonka! Na moju statočnosť som všetko…
    </tei:p>
    <tei:p>
     — Daj mi pokoj s tvojím vyhováraním, už som toho sýta.
    </tei:p>
    <tei:p>
     — Ale veď si daj po…
    </tei:p>
    <tei:p>
     — Nič nechcem počuť, — a dupla nohou. — Si ty chlap, keď dáš so sebou takto narábať?
          Pošlú sem bohvieakého skaderuka-skadenoha… A ty… tu márniš čas… Hanba!
    </tei:p>
    <tei:p>
     — Ale veď aj Podbanský aj vysl…
    </tei:p>
    <tei:p>
     — Tí ťa chceli spraviť človekom, vieš… ale nie kvôli tebe, ale kvôli mne… Ale či mohli
          niečo s takýmto tĺkom?
    </tei:p>
    <tei:p>
     — Ilonka, viem, že si rozhnevaná, aj ti je ľúto, ale by si predsa nemala tak…
    </tei:p>
    <tei:p>
     — Nuž a ako? Ha, ha, ha! Ešte ťa mám hádam láskať, maznať za to, že si ma navnivoč
          doniesol. Povedz mi, z čohože budeme teraz žiť? Dlhov máš po uši, hľa, aj kupec poslal
          konto. Na, tu ho máš… A teraz, keď aj naďalej budeš tak mizerne platený, veď ti ani na
          poriadny kabát nedostačí — tak čo? Povedz!
    </tei:p>
    <tei:p>
     — Veď dlžoba nie je kvôli mne…
    </tei:p>
    <tei:p>
     — A kvôli komu? Snáď kvôli mne? A keď by aj, keď si nemal z čoho, prečo si sa za mnou
          bláznil, zaviedol ma? To je predsa hrozné! Vedel si, koho si berieš, že si berieš z
          panského rodu, že… Ale ty si ma zaviedol… Ty… jeden, — a rozplakala sa od zlosti.
    </tei:p>
    <tei:p>
     — Neplač už, keď nebudem tu, môžem byť inde. Všetko podujmem.
    </tei:p>
    <tei:p>
     — Ale ty? Teba? — a s nevýslovným opovrhnutím ho odmerala. — Ty by si bol na niečo súci?
          Ty… ty rechtor! — Zvrtla sa, odbehla do susednej izby, dvere za sebou s hrmotom zavrela,
          potom bolo počuť, ako v zámke obrátila kľúč.
    </tei:p>
    <tei:p>
     „Zamkla sa,“ pomyslel si, „veľmi sa hnevá. Veď jej to prejde. Je to strašné prekvapenie
          aj pre ňu. Zase musím odznova a som sa už cítil istý. Prekliate položenie. Len kto mi to
          prekazil? A musím teraz ešte aj túto hanbu preniesť. Čo len mám robiť, ako veriteľov
          uzmieriť? Nemožno mi ďalej takýto nákladný dom viesť. Musím jej to zdeliť, vysvetliť… Ale
          nie ešte teraz, potom, keď sa utíši.“
    </tei:p>
    <tei:p>
     Asi takéto myšlienky rojili sa mu v hlave. Ruky založil si krížom na chrbte, hlavu
          sklonil a ťahavým krokom počal sa prechádzať po izbe.
    </tei:p>
    <tei:p>
     „Spoľahni sa teraz na svet,“ rozmýšľal ďalej. „Ako ma vyzdvihli, oslavovali ma, keď som
          Poničana vyhodil… Ozaj, čo ten?“ prišlo mu zrazu na um a bohvie ako, zrazu si ho tak živo
          predstavil: ako chodieval k otcovi za študentstva, aj na to sa rozpamätal, čo hovoril, i
          hru na klavíri, keď Viktor dvoril Elenke. A hľa, teraz po prvý raz preblesklo mu hlavou: či
          Poničan nechcel dobre, keď sa postavil proti Viktorovi? A tu ho bodlo. Zaľahla naňho nielen
          bieda, ale ešte väčšia ťarcha viny, hrozného hriechu. Vzdychol si… „Eh, čo!“ chcel striasť
          zo seba zodpovednosť, „urobil som vlastenecký skutok. Teraz je v Rovesnom spoľahlivý
          človek, ktorý… A čo mi je z neho? Mať zomrela… Otec?…“ a zase si vzdychol a Rovesné sa mu
          zdalo také ďaleké, cudzie. „Už nemám nikoho, kto by súcítil so mnou. A Elena — chuderka!“
          vzdychol si, keď si ju predstavil vychudnutú, nemú. „Kto by si bol len pomyslel, že sa
          všetko tak zmení. Škoda bolo zanechať učenie… Čo sa mám už teraz zožierať, výčitky si
          robiť?“ mávol rukou. Zostal trochu na jednom mieste, potom išiel k dverám, cez ktoré vyšla
          Ilona. Pritlačil kľučku, ale daromne, boli zavreté. „Hnevá sa,“ pomyslel si. Priložil ucho
          k dverám, nebolo nič počuť. „Ak si niečo urobila? Aj to je možné v náruživosti…“
    </tei:p>
    <tei:p>
     — Ilonka, duša! Otvor! — volal nastrašene. Zase počúval. Tichosť neprestávala. — Otvor,
          mám ti niečo povedať, — chcel použiť lesť. — Naozaj… — Nič… To je už do nevydržania!
          Zacengal.
    </tei:p>
    <tei:p>
     Prišla slúžka.
    </tei:p>
    <tei:p>
     — Videla si pani veľkomožnú?
    </tei:p>
    <tei:p>
     — Áno.
    </tei:p>
    <tei:p>
     — Kde je?
    </tei:p>
    <tei:p>
     — V spálni, — odvetila a pozrela posmešne na pána. Aladár bol taký utrápený, že to
          nezbadal.
    </tei:p>
    <tei:p>
     — A čo robí?
    </tei:p>
    <tei:p>
     — Ľahli si.
    </tei:p>
    <tei:p>
     — Taak…? Prečo?
    </tei:p>
    <tei:p>
     — Hlava ich vraj bolí. Aj to povedali, aby som nikoho nepúšťala, chcú mať pokoj.
    </tei:p>
    <tei:p>
     — Dobre, povedz panej, že idem do mesta a sa len večer vrátim. — Smutno mu tu bolo
          osamote. Všetko sám musel znášať, nemal nikoho, kto by mu porozumel, potešil ho.
    </tei:p>
    <tei:p>
     Šiel do kasína, aby tam pri pohári a ruchu zabudol na všetko, aspoň na krátky čas.
    </tei:p>
    <tei:p>
     V kasíne už život vrel. Stoly boli už obsadené a to zväčša úradníkmi. Medzi starými
          známymi zjavili sa aj nové tváre, ktoré posledný nový smer vyhodil na površie. Okolo
          každého stál hlúčok zvedavých.
    </tei:p>
    <tei:p>
     Noví úradníci boli si povedomí vážnosti a vznešenej úlohy, ktorú majú previesť. To už
          prezrádzal ich vážny výraz tvári a každé slovo, vyslovené zvláštnym prízvukom. Ešte aj
          úsmev, ba aj anekdota, ktorú prehodil len tak ledabolo a pritom poznamenal, že ju
          predvčerom počul od Niki alebo Muki exelenciáša — všetko to dosvedčovalo, že je opravdivý
          diplomat a salónny muž a pritom upätý až po uši.
    </tei:p>
    <tei:p>
     Starý Klenovský sedel v odľahlom kúte so svojím starým kolegom a priateľom Prašnickým.
          Upíjali si vínko a pozerali, čo sa deje okolo nich. Boli už v takom veku, keď je človek
          považovaný za staré haraburdie, ktoré hoci je len na závade, predsa z istej zvyklosti stojí
          na tom istom mieste z pokolenia na pokolenie, lebo je položené v odľahlom kúte, ktorý
          nežiada pozlátka a nebije do očí. Každý na dačo súci úrad má takúto špecialitu. Obyčajne
          volajú ho báčim. Slúži za veselý terč mladším. Takýto „báči“ už pozná svojich ľudí či
          nahor, či nadol, každému vie jeho obyčaj a vie sa odhrýzť keď načim, ale vie sa aj plaziť,
          keď na to príde.
    </tei:p>
    <tei:p>
     — Pozri tých nových, — hovorí starý Klenovský k Prašnickému, — ako si dvíhajú hlavy, ako
          gunáre, a ako sa nadrapujú.
    </tei:p>
    <tei:p>
     — Eh, poznáme my už takých pánov, — prikývol Prašnický. — Každá nová metla dobre zametá.
          Veď oni tiež trafia do starej koľaje.
    </tei:p>
    <tei:p>
     — To sa vie, len počkaj o niekoľko mesiacov, keď sa nasýtia a keď zbadajú, že sa svet
          nie kolo nich, ale že sa oni musia točiť okolo sveta. Ó, jej! Tak spľasnú ako milých päť a
          tak sa vžijú do každodenného života. A on ich ver’ zbrúsi, vyhladí ako načim.
    </tei:p>
    <tei:p>
     Aladár Rovesný zvliekol si zvrchník a poobzeral sa po prítomných. Za jedným stolom
          sedeli jeho dobre známi. Išiel k nim.
    </tei:p>
    <tei:p>
     — Dobrý večer, — zavolal, — čo robíte?
    </tei:p>
    <tei:p>
     Ako ho zbadali, zamĺkli a pozreli jeden na druhého.
    </tei:p>
    <tei:p>
     — Čo ste takí odrazu? — spýtal sa ich predstieranou živosťou, aby zakryl nepríjemný
          pocit a nepokoj. Chladnosť, ako ho prijali, zarazila ho. Boli zväčša ľudia vyššieho rangu a
          on sa dostal do ich kruhu následkom svojho okázalého života. Doteraz blízki mu ľudia, stali
          sa mu v okamihu ďalekí a vyvýšení, Zapýril sa. Vedel, že už nemá medzi nimi miesta.
          Vzdialiť sa, či zostať? Nemal sily pohnúť sa. Vzal stoličku a ticho, takmer prosebne sa
          spýtal: — Dovolíte?
    </tei:p>
    <tei:p>
     — Nech sa páči, — odvetil chladne stoličný hlavný inžinier. Zase sa započal medzi nimi
          rozhovor. Točil sa len okolo malicherných denných pletiek. Zbadal, že ich niečo tiesni.
          Chcel sa aj on zapliesť do rozhovoru, ale zbadal že mu chladno, ba nútene odpovedajú.
          „Zavadziam im,“ pomyslel si. „Mali zaiste intímny rozhovor medzi sebou… Ako len odísť, aby
          nebolo nápadné?“ hniezdil sa od muky.
    </tei:p>
    <tei:p>
     V druhej izbe zavírila veselá hudba a hneď nato bolo počuť zvýsknutie: — Ih, haj! Nikdy
          nezomrieme!
    </tei:p>
    <tei:p>
     Všetci sa obrátili v tú stranu. Cez otvorené dvere nič iné nebolo vidieť, len barboráša,
          ako sa uhýna a ako sa mu ruka rýchle kĺže vše nadol, vše nahor po hrubom hrdle basy.
    </tei:p>
    <tei:p>
     — To sa Soľnický zabáva, — riekol jeden.
    </tei:p>
    <tei:p>
     — Bude hodná lumpačka, — doložil druhý.
    </tei:p>
    <tei:p>
     — Aj ja tak myslím, — súhlasil inžinier.
    </tei:p>
    <tei:p>
     Aladár nebadane vstal, niečo prehodil a odišiel od stola. Idúcky nemohol sa zdržať, aby
          sa úkradky neobzrel. Tiahlo ho, aby videl čo sa robí za jeho chrbtom. I videl, ako sa nahli
          jeden k druhému. Šepkali si niečo a zvedavo pozreli naňho. Odvrátil sa od nich a náhle
          prešiel do siene, skadiaľ sa ozývala hudba. Pri dverách stál neveľký prázdny stôl i sadol
          si k nemu.
    </tei:p>
    <tei:p>
     — Doneste mi pohár vína, — volal na posluhu.
    </tei:p>
    <tei:p>
     — Hneď, — odvetil kelner, letiac s fľašami popri ňom k obďalečnému stolu. Pri ňom sa
          zabávala veselá kompánia a mala už pred sebou hŕbu vyprázdnených fliaš. Pri nich stála
          cigánska banda. Primáš rezal ohnivý čardáš, až žilkami rozihralo a pritom sa usmieval a
          uhýnal pred mladým Soľnickým. Už spitý Soľnický hniezdil sa ustavične na stoličke, buchol
          tu i tu päsťou na stôl, až všetko na ňom zrinčalo a zavýskol. Oproti nemu sedel Viktor
          Klenovský. Červený bol už ani rak, oči mu svietili. Stále sa usmieval na Soľnického, akoby
          ho vyzýval, aby sa ešte hlučnejšie zabával.
    </tei:p>
    <tei:p>
     „Viktor je ozaj zvláštny,“ myslel si Aladár. „Zabáva sa bezstarostne a predsa aj nad ním
          visí Damoklov meč, veď je takmer isté, že pri budúcich stoličných voľbách vyfrkne. Pláva v
          dlžobách a predsa sa zabáva ani gróf… A Elena čo doma…? Tá chuderka,“ i pozrel naňho s
          nenávisťou.
    </tei:p>
    <tei:p>
     Už ho dávno nenávidel. Nemohol trpieť jeho povýšené postavenie v spoločnosti, už i
          preto, lebo ho poznal skrz-naskrz a tiež hneval sa naňho pre zaobchádzanie so sestrou, ale
          čo je najhlavnejšie, žiarlil naňho. Ilona mu takmer nikdy nezabudla pripomenúť Viktora, aký
          je životaschopný atď. Ale ho aj iné tlačilo. Často počul narážky, ktoré ho znepokojovali a
          zavše zachytil pri nich zvláštny, príliš dôverný pohľad. Ale napriek rozličným pokusom
          nemohol sa dopátrať niečoho závažného, takže sa ustavične klátil: i veril svetu i neveril.
          Obyčajne, keď ho zachvátila pochybnosť, uspokojil sa tým, že všetko je len klebeta a
          závisť. Ale dôvera skapala a nastala doba pretvárky, aj to len preto, aby rodinný pomer
          zostal navonok a aby sestre ešte aj tým nezhoršil živobytie.
    </tei:p>
    <tei:p>
     Čašník mu len na tretie zavolanie doniesol víno. Nechutilo mu. „Čo bude len so mnou? Ako
          sa len vymotať?“ ustavične mu vŕtalo. „Musím sa dať preložiť, ďaleko, niekde do
          Sedmohradska, kde ma nikto nepozná. Tu mi je nemožné… Každý bude na mňa ukazovať, najmä keď
          nebudem môcť platiť. Bubon!“ striasol sa pri pomyslení, že by ho mohli vypredať. „Možno
          Podbanský nás ešte vytrhne, ale ten má tiež dosť sám so sebou. Musím hľadať protekciu. Ale
          kde?“
    </tei:p>
    <tei:p>
     A cigán len hral, až sa mu pot perlil na čele.
    </tei:p>
    <tei:p>
     Zase pozrel na Viktora. „Ozaj, či vie, že som tu,“ a pozrel naňho, či sa neobrátil k
          nemu. Ale ten si štrngal bez starosti a ani mu do umu neprišlo pozrieť v tú stranu, kde
          sedel jeho švagor. „Oplan jeden, pretvára sa, akoby ma nevidel a viem, že ma zazrel.“ — I
          zase vzbudila sa v ňom taká nenávisť, akú môže cítiť niekto len proti svojmu
          najúhlavnejšiemu nepriateľovi. „Dobrý som mu bol, kým žil z mojich peňazí. Oplan!“ Práve
          teraz skrsla mu v ume táto nadávka. „Dobré mu boli rodičovské peniaze. Aj tam oklamal, aj
          tam viac vydrankal.“ Počalo ho niečo ťahať k tomu stolu a tam ho verejne biľagovať, nazvať
          ho oplanom a potom mu vylepiť zaucho, ale také, že by sa sprplil pod stôl. Zagánil naňho,
          akoby ho chcel vyzvať, potom zodvihol pohár a vypil ho až do dna.
    </tei:p>
    <tei:p>
     — Doneste mi ešte jeden, — rozkázal obsluhe. „Eh, či by to bolo,“ nadpriadal. A potom
          čo? Zhŕklo by sa všetko okolo nich. Škandál, posmech by povstal. On by bol ešte väčšmi
          povláčený. Čo by potom Ilona? Viac by nepozrela naňho… Viktor je predsa silnejší, kým by
          som mu jednu… zruval by ma. Zase upadol do tej istej otupnej beznádejnosti. Len meno oplan
          zostalo mu svieže, trefné, ako keď sa zadlho namáhame rozlúštiť hádanku, a zrazu bez únavy,
          len náhodou, uhádneme jej zmysel. A potom sa divíme, ako sme mohli nad ňou tak dlho
          rozmýšľať a hlavu si lámať, keď je predsa taká samozrejmá. Zase zaľahla naňho starosť. „Čo
          tu robím? Čo chcem tu?“ Takým osamoteným sa cítil uprostred tohto hurhaja. Aj tá hudba,
          akoby sa mu posmievala. Urážali ho veselé melódie, akoby sa rehotali nad jeho nešťastím.
    </tei:p>
    <tei:p>
     Vypil na dúšok donesené víno, vyplatil a vzal si klobúk. Bez obzretia, nemo poberal sa
          domov. Už bol takmer pri dverách prvej miestnosti, keď niekto zboku zavolal naňho. Obzrel
          sa i videl starého Klenovského a Prašnického, ako sedeli v kúte. Pozrel na nich i videl,
          ako sa starý Klenovský naňho usmieva.
    </tei:p>
    <tei:p>
     — Čo tak zavčasu domov?
    </tei:p>
    <tei:p>
     — Hlava ma bolí, — a už chcel odísť.
    </tei:p>
    <tei:p>
     — Len nie tak zhurta, — zvolal starý priateľsky, — počkaj trochu, pôjdeme aj my. Sadni
          si.
    </tei:p>
    <tei:p>
     Aladár v prvom okamihu váhal. Nevedel sa rozhodnúť, čí sa má k nim pripojiť a či má ísť
          domov. Ale keď sa lepšie prizrel na dobrosrdečnú tvár starého Klenovského, mlčky zložil
          zvrchník a sadol si k nim.
    </tei:p>
    <tei:p>
     — Teraz sa mi páčiš, vypi si s nami. — Vzal čistý pohár a nalial mu z fľaše. — Na tvoje
          zdravie! — a dotkol sa jeho pohára.
    </tei:p>
    <tei:p>
     Štrngol si s obidvoma.
    </tei:p>
    <tei:p>
     — No vidíš, — pokračoval Klenovský, keď Aladár položil na stôl prázdny pohár, — tak je
          dobre. Kto to videl ísť medzi svet ako mátoha?
    </tei:p>
    <tei:p>
     — Ale ja? — zarazil sa Aladár, — neviem prečo, hádam zato, že sa dnes zle cítim?
    </tei:p>
    <tei:p>
     — Daj pokoj, kamarát, netaj! My sme už starí vrabci, — a pozrel na Prašnického.
          Prašnický súhlasne pokývol hlavou. — Nesadneme ľahko na lep. Vieme my, skadiaľ vietor duje,
          to je tak! Čo môžeš? Musíš sa vžiť do toho a kovať železo zase odznova. Prejde ešte hodne
          času. Ale by si sa nemal ukazovať tak pred svetom, akoby ťa boli sňali z kríža. Na, vypi
          si, rozveseľ sa a pomysli si, že aj viacej skapalo pri Moháči.
          Vieš, človek musí žiť. A tak aj ty. Vžiješ sa do toho, ako čo sme aj my,
          všakver? — a pozrel na Prašnického.
    </tei:p>
    <tei:p>
     — Ej, veru, boli časy, ale sa minuli, — vzdychol si, — Ale nebanujem za nimi, veď som si
          zažil — či je tak, kamarát?
    </tei:p>
    <tei:p>
     — V siedmich stoliciach nám nebolo páru, — prichvaľoval si Klenovský. — Čože teraz
          Soľnický? — To je nič! Ale my sme si vedeli prevádzať! — Oči sa mu zaligotali pri spomienke
          na mladé časy: aké fígle vystrájali, s kým sa zabával, ako si dal vyhádať, ako šampanské
          fľaše trieskal o stenu. — Čo je pravda, je pravda, mali sme trochu aj na starosť pomýšľať,
          bolo by nám ľahšie, nuž ale vieš, nebanujeme, a človek si aj na šibenicu privykne, —
          zodvihol pohár a zvolal trochu zádumčivo. — Pime, kým sme živí, beztak je len to naše, čo
          užijeme!
    </tei:p>
    <tei:p>
     Obšírne reči Klenovského utíšili trochu Aladára.
    </tei:p>
    <tei:p>
     — Či si nevidel Viktora? — spýtal sa starý.
    </tei:p>
    <tei:p>
     — Videl, — odvetil nevrle, — tam je v druhej sieni, zabáva sa so Soľnickým. Ja som ho
          videl, ale… — tu zastal, spomenul si: načo má ďalej hovoriť, ešte by sa nazdali, že sa
          žaluje.
    </tei:p>
    <tei:p>
     — Rozbehol sa, — hovorí akoby pre seba starý Klenovský, — to sa mi nepáči.
    </tei:p>
    <tei:p>
     — Nech mu je len na osoh, — pretrhol ho Prašnický, — veď aj nedávno vyhral od neho
          dvetisíc korún. Čertovská chlapina. Opravdivý džentry!
    </tei:p>
    <tei:p>
     — Milšie by mi bolo, keby sa trochu zdržiaval, — pokračoval starý. — Nevolal si ho? —
          spýtal sa zrazu Aladára.
    </tei:p>
    <tei:p>
     — Ale ja? Veď ma ani nevidel! Sedel som za druhým stolom.
    </tei:p>
    <tei:p>
     — Tak? To je inšie!
    </tei:p>
    <tei:p>
     — Čo sa toľko starieš o svojho syna? Ten ti vyžije aj na ľade, všade sa vynájde, —
          oduševňoval sa Prašnický.
    </tei:p>
    <tei:p>
     — Viem, ale predsa, nie je dobre, nemôž’ vedieť, čo príde.
    </tei:p>
    <tei:p>
     — Čo príde? Daj pokoj! Je z takej látky ako aj mačka: sto ráz ju zhoď zo strechy, vždy
          na štyri nohy vyskočí. Nuž tak!
    </tei:p>
    <tei:p>
     — Chlap je na mieste, istá pravda, ale ma aj veľa stál. Ale nebanujem, — doložil už
          uspokojený, keď počul, ako mu syna Prašnický vychvaľuje. A on je v tom znalec, už mnohých
          odhadol a nikdy sa nesklamal. Len čo prešiel hovor na Viktora, zase sa Aladár znepokojil.
          Vstal hore.
    </tei:p>
    <tei:p>
     — A už sa ponáhľaš? Zostaň ešte, — zdržoval ho Viktorov otec.
    </tei:p>
    <tei:p>
     Zbridil sa mu zrazu aj otec.
    </tei:p>
    <tei:p>
     — Nemožno, musím odísť, — odvetil úsečne a rýchle, podajúc obom ruku, ponáhľal sa domov.
    </tei:p>
    <tei:p>
     — Vieš čo? — šepkal Prašnický, — ten chlapík sa mi nezdá. Ani päták nedám, že je vstave
          vyťať nejakú hlúposť. Prečo…? Konečne nie je to maličkosť.
    </tei:p>
    <tei:p>
     — Daj pokoj. Či nevidíš, aký je zbiedený, zhrbený a tie oči… Nie, nepáči sa mi. Ináč ja
          viem… — a priložil k ústam pohár.
    </tei:p>
    <tei:p>
     *
    </tei:p>
    <tei:p>
     Aladára čakala doma slúžka a zvestovala mu, že pani veľkomožnú bolí hlava, a preto na
          jej rozkaz postlala pánu veľkomožnému na pohovku v pracovni.
    </tei:p>
    <tei:p>
     Zase ho bodlo. „Čo tým chce?“ myslel si. Slúžka postavila svetlo na písací stolík a
          strojila sa odísť.
    </tei:p>
    <tei:p>
     — Inšie nič neodkázala pani?
    </tei:p>
    <tei:p>
     — Nie, — odvetila a tichým krokom vzdialila sa z izby.
    </tei:p>
    <tei:p>
     Zostal sám. Taká otupná tichosť panovala v izbe. Vzdychol si. Polostiahnutá lampa
          nejasne osvetľovala predmety v izbe. Vytiahol trochu knôt, aby bolo väčšie svetlo. Obrátil
          oči od lampy a hľa pred nim skvela sa v širokom pozlátenom ráme Ilonina podobizeň v celej
          kráse a sviežosti, v bálových vystrihnutých šatách, s prekrásnou šijou a tvárou, trochu
          nabok nahnutou. Jej oči zvodne naňho pozreli a polootvorené ústa s jemným vyzývavým úsmevom
          zdali sa ho volať: — Poď, blázon, pocíť našu slasť. Zastal pred obrazom, pozeral hodnú
          chvíľu naň, ruky majúc nazad skrížené. Čo myslel, čo cítil, kto by to vedel uhádnuť?
          Konečne ako zo sna prebudený prešiel si rukou po bledej tvári, odvrátil sa od obrazu a
          pristúpil k stolíku.
    </tei:p>
    <tei:p>
     „Hľa,“ prišlo mu na um, „zajtra musím raňajším vlakom odcestovať do krtického okresu.
          Treba sa mi pripraviť na cestu.“ Vzal ručný kufrík, vložil doň potrebné veci. Rozmýšľal
          trochu, či mu niečo nechybí: „Bol by som zabudol,“ i otvoril písací stolík a vyňal z neho
          revolver. V poslednej dobe, keď cestoval v úradnej záležitosti, vždy si ho brával. Dákysi
          chlad pocítil, keď sa dotkol studenej ocele. Za malú chvíľku držal ho v hrsti, snáď ani
          nevedel, čo robí, položil ho potom na stôl. „Či je nabitý?“ spomenul si zrazu. Vzal ho a
          zase ho obzrel. Bol prázdny. Len zo zvyku natiahol kohútik a spustil. Tupý štrkot ozval sa
          vzápätí. „Dobre skáčeš,“ pomyslel si. Vzal škatuľku s nábojmi, vložil z nich do dierok
          revolvera a položil ho nabitý na stôl, aby ho ráno mal pred očami.
    </tei:p>
    <tei:p>
     Ustatý bol, každý pohyb mu bol na obtiaž.
    </tei:p>
    <tei:p>
     — Poďme spať, — povedal hlasne sám sebe, viac nepovedome. Zobliekol sa. Vše zastal,
          uprel bezmyšlienkovite oči do kúta. A zase, akoby sa bol zo sna prebudil prehovoril: —
          Veľmi som ustatý, akoby ma dobili, — a pokračoval v zobliekaní.
    </tei:p>
    <tei:p>
     Keď pocítil chlad periny, prešiel ho zrazu mráz, až mu zuby začali drkotať. Skrčil sa
          pod perinou. O chvíľku cítil, ako sa mu vracia teplota do tela. Vystrel sa. „Zabudol som
          lampu zhasiť.“ Chcel vstať, ale sa obával, že ho zase zima vyseká a tiež bôľ cítil v každom
          úde. „Potom, keď sa lepšie zohrejem,“ pomyslel si, „potom zahasím.“ Zažmúril oči a tak
          ležal chvíľu ticho, nehybne. „Idem, predsa treba zahasiť,“ ale zato nepohol ani len
          malíčkom. „Čo je to? Cítim sa, akoby som ani telo nemal, akoby tieto ruky a nohy ani neboli
          moje, akoby nesúviseli so mnou… Zvláštne,“ hútal ďalej. „Ozaj, či môžem pohnúť rukou?“
          Pohol. „Nohou?“ Tiež. Čudný pocit, a tak sa dobre cítil, bez tela, bez ťarchy, akoby nič.
          „Predsa musím tú lampu zahasiť. Ozaj, či môžem…?“ Vstal. Zase ho chlad zavial, a bol taký
          nepríjemný. Rýchle pristúpil k lampe. Oprel sa jednou rukou o stôl. Odtrhol ju zrazu.
          Dotkol sa náhodou revolvera. „Čo sa mi robí?“ a zahasil lampu. Úplná tma nastala v izbe.
          Ľahol si naspäť. Zase ho prešla zima, ale už nie v takom stupni, a zase vracal sa mu voľne
          teplý prúd do tela a s ním aj zvláštne stŕpnutie. „Ach, či je dobre,“ prišlo mu zase na um,
          „taký som ľahký, taký… no… čo?“ silil sa porovnať sa s niečím … „Hľa… Nič. Ach takto sa
          vždy cítiť… ešte menším sa stať… ba ničím… striasť sa všetkého.“
    </tei:p>
    <tei:p>
     A hľa, posledné slovíčko striasť obnovilo mu odrazu drsnú skutočnosť. Zase vzbudil sa v
          ňom žravý nepokoj, starosť, bôľ i strach. Vzdychal, hovoril hlasne nesúvislé vety,
          prehadzoval sa z boka na bok, až konečne zaspal.
    </tei:p>
    <tei:p>
     Včasráno vstal ako dolámaný. Rýchlo sa obliekol. Zazvonil.
    </tei:p>
    <tei:p>
     Prišla slúžka.
    </tei:p>
    <tei:p>
     — Či ešte spia pani veľkomožná? — spýtal sa jej.
    </tei:p>
    <tei:p>
     — Áno, ešte ma nevolali.
    </tei:p>
    <tei:p>
     — Dobre, povedz im, že som odcestoval na niekoľko dní v úradnej záležitosti.
    </tei:p>
    <tei:milestone rend="stars" unit="subchapter"/>
    <tei:p>
     Ilona takmer celý deň horúčkovite robila. Pootvárala všetky skrine, vybrala z nich
          všetku bielizeň, vôbec všetko, čo sa dalo a ukladala do debien a truhiel. Nikto jej pritom
          nepomáhal, len slúžka. Popoludní si trochu oddýchla.
    </tei:p>
    <tei:p>
     Slúžke prikázala, aby nikoho dnu nepustila.
    </tei:p>
    <tei:p>
     Keď už bola samotná, oprela si hlavu o pohovku a zažmúrila viečka. Tvár mala bledú ani z
          vosku. Pod očami tiahol sa široký tmavý pruh. Bolo poznať, že takmer celú noc prebdela.
          Ústa mala pevne zovreté, čo značilo vážne rozhodnutie. V noci skrsol v nej úmysel opustiť
          muža… Čo aj mala pri ňom robiť? rozmýšľala. Jeho úrad jej nevyhovuje, peniaze sú už fuč,
          zostali len dlhy. Či má tu zostať potupená, utiahnuť sa s ním? Veď ho nenávidí. Opravdivú
          lásku voči nemu nikdy nepocítila. Tak načo? Musí sa od neho oslobodiť, rozsobášiť sa s ním.
          Stane sa zase interesantnou, veď svet vždy viac praje peknej žene ako mužovi. Utratiť nemá
          čo, len vyhrá ešte, keď sa od neho oslobodí. „Pôjdem naspäť do Kopaného, tam budem, kým
          rozsobáš nevyprší, a potom už bude, ako bude. Na to je ešte dosť času myslieť.“
    </tei:p>
    <tei:p>
     Zdriemla. Zrazu sa jej zdalo akoby vo sne, že niekto hovorí.
    </tei:p>
    <tei:p>
     — Pani veľkomožná neprijímajú, — hovorila chyžná.
    </tei:p>
    <tei:p>
     — Ale čo, — odvetil (poznala Viktorov hlas), — musím sa zhovárať s paňou, — a nečakajúc
          odpoveď, vstúpil do izby.
    </tei:p>
    <tei:p>
     Ilona otvorila oči. Viktor stál pred ňou, ale bol taký čudný, rozčúlený. Obzrel sa, či
          je ešte okrem nej niekto v izbe. Keď videl, že sú samotní, prišiel k nej a objal ju.
    </tei:p>
    <tei:p>
     — Nechaj ma! — zašeptala.
    </tei:p>
    <tei:p>
     — Nie, — zvolal, — musíš ísť so mnou, — hovoril rýchle, tlmene.
    </tei:p>
    <tei:p>
     — Kde? — zvolala prekvapená… a pozrela mu prestrašene do očí. — Čo je to? — zvolala a
          hrôza ju prešla. — Čo sa stalo?
    </tei:p>
    <tei:p>
     — Nič, drahá, nič, — šepkal náruživo a privinul ju k sebe tak silne, že pocítila bôľ.
    </tei:p>
    <tei:p>
     — Čo robíš? — a chcela sa mu vymknúť z objatia. — Aký si čudný.
    </tei:p>
    <tei:p>
     Pustil ju.
    </tei:p>
    <tei:p>
     — Sadni si, — núkala ho zadychčane a ukázala na stolec.
    </tei:p>
    <tei:p>
     Sadol si.
    </tei:p>
    <tei:p>
     — A teraz povedz, čo sa stalo.
    </tei:p>
    <tei:p>
     Vstal.
    </tei:p>
    <tei:p>
     — Nemožno mi sedieť, — hovoril rozčúlene a začal sa prechádzať po izbe.
    </tei:p>
    <tei:p>
     Zrazu zastal pred ňou a rýchlym, trhavým hlasom začal hovoriť:
    </tei:p>
    <tei:p>
     — Musím odísť, preč, ďaleko… vieš… ináče je veta po mne. Poď so mnou, ta, kde nás nikto
          nepozná… vieš…
    </tei:p>
    <tei:p>
     — Ale prečo, — zvolala prekvapená, nepochopila ešte, o čo ide. „Čo sa mu stalo? Či
          nestratil rozum?“ a pri tej myšlienke ju opanovala strašná úzkosť.
    </tei:p>
    <tei:p>
     Len teraz zbadal strach na jej tvári.
    </tei:p>
    <tei:p>
     — Neboj sa! Nič mi nie je… len vieš, ako ti to vysvetliť…? O pár dní mi prídu prehliadať
          kanceláriu, nuž mohol by som byť kompromitovaný. — Ťažká to bola preňho úloha a bolo badať
          na ňom, ako hľadá, ako dusí v sebe, namáha sa, aby vyslovil to čím hladšie, čoho sa obával,
          že úrad znevážil, defraudoval.
    </tei:p>
    <tei:p>
     Pochopila ho. Vzdychla si, odľahlo jej; strach, samotná byť s pomätencom, prešiel.
          Videla, že tu ide o celkom iné veci.
    </tei:p>
    <tei:p>
     — Čo tu budeš robiť, povedz mi? Muž je na kraji bankrotu, udržať sa nemôže. Máš sily pri
          ňom živoriť? Či to bude pre teba život? Veď by si sa takým činom za živa pochovala. Ty nie
          si na to stvorená. Poď…! — zavolal. — Poď so mnou… aj tie hviezdy ti znesiem z neba… Vieš?
          — a slová sa mu sypali z úst ani láva. — Neboj sa núdze… Pozri, akú mám dôveru v teba, — a
          vytiahol plnú tobolku, nabitú… Hľaď, — a otvoril ju. Bola plná veľkými banknótami.
    </tei:p>
    <tei:p>
     — Kde si to všetko vzal? — zvolala zadivená.
    </tei:p>
    <tei:p>
     — Kde…? Čo ťa do toho…! Kde…? Nie ti je dosť, keď ti to všetko položím k nohám? — hodil
          sa na kolená. Objal ju. — Nemožno mi bez teba, — a pozrel na ňu náruživo, potom ale sklonil
          hlavu do jej lona.
    </tei:p>
    <tei:p>
     Mlčal chvíľu. Na jej bledé líca začala vystupovať jemná rumeň. Položila mu ruku na šiju,
          triasla sa jej.
    </tei:p>
    <tei:p>
     Zodvihol hlavu, pozrel na ňu zvodným, hlbokým pohľadom. I videl, ako pozerá naňho spod
          hustých rias a jej oči zase sa zaskveli tým čudným tmavomodrým fosforečným leskom.
    </tei:p>
    <tei:p>
     — No? — spýtal sa jej v napnutom očakávaní.
    </tei:p>
    <tei:p>
     Pomaly skláňala k nemu tvár.
    </tei:p>
    <tei:p>
     Objal jej šiju a jeho ústa našli jej pery.
    </tei:p>
    <tei:p>
     — Pôjdeš? — spýtal sa po dlhom bozku.
    </tei:p>
    <tei:p>
     — Kde len chceš, — zašepkala.
    </tei:p>
    <tei:p>
     Vyskočil.
    </tei:p>
    <tei:p>
     — Teraz je už dobre, — hovoril rýchle a sadol si k nej na pohovku. — Niet viac času na
          rozmýšľanie, musím čím skôr bez hluku odísť. Zober, čo máš najpotrebnejšie a čo má nejakú
          hodnotu. Len na to daj pozor, aby náš odchod nenarobil žiadny hluk. Pôjdeš k matke a povieš
          aj niekoľkým známym, že ideš na niekoľko dní navštíviť priateľku, alebo vymysli niečo, len
          aby nevyzvalo podozrenie. Ja si zase svoju vec zariadim. Dovolenie mám na päť dní. Urob
          tak, aby sme mohli zajtra odcestovať.
    </tei:p>
    <tei:p>
     Počúvala ho pozorne. Ešte hodný čas sedeli vovedne a radili sa o podrobnom pláne úteku.
    </tei:p>
    <tei:p>
     Na druhý deň popoludní prišiel Viktor domov s veľkým balíkom. Išiel rovno do obývacej
          izby. Našiel tam ženu a deti.
    </tei:p>
    <tei:p>
     Melánka sedela pri obloku, šila pre bábiku sukničku. Aladárik sa húpal na drevenom koni
          a mal opásanú šabličku; hral sa na husára. Elena sedela pri Melánke a plietla pančuchu.
    </tei:p>
    <tei:p>
     Keď Viktor otvoril dvere, všetci traja pozreli naňho.
    </tei:p>
    <tei:p>
     — Apo prišiel! — zvolal chlapec veselo a skočil z koňa. Bežal oproti nemu, ale chudák
          zaplietol sa v behu do šabličky, spadol a udrel sa. Začal plakať. Viktor ho zodvihol,
          bozkal mu uslzenú tvár a posadil si ho na koleno.
    </tei:p>
    <tei:p>
     — Kde si sa udrel? — spýtal sa ho a hlas sa mu triasol pri pomyslení, že o pár hodín
          opustí svoje vlastné deti a to možno navždy. V očiach zaihrala mu slza. Zohol sa k
          chlapcovi, bozkal mu vlásky. — Veľmi si sa udrel? — spýtal sa ho nežne.
    </tei:p>
    <tei:p>
     Chlapec cez slzy pozrel naňho a poloplačúc a polousmievajúc hovoril:
    </tei:p>
    <tei:p>
     — Tu… na koleno, — ukazoval rúčkou, — ale ma už tak nebolí.
    </tei:p>
    <tei:p>
     Melánka i Elena boli prekvapené otcovou nežnosťou.
    </tei:p>
    <tei:p>
     „Aký vie byť dobrý, nežný, keď chce,“ myslela si a vzdychla.
    </tei:p>
    <tei:p>
     Melánka sa tiež priplichtila k otcovi, aby sa aj ona zúčastnila ľuľkania.
    </tei:p>
    <tei:p>
     — Pozri, otecko, akú sukničku som ušila bábe, však bude pekná?
    </tei:p>
    <tei:p>
     — Ej, ha! — zvolal Viktor, premáhajúc sa, — bude celá dáma tá tvoja bábika. A to si ty
          všetko?
    </tei:p>
    <tei:p>
     — Ja, len čo mi mama ukázala.
    </tei:p>
    <tei:p>
     „Ktovie, či si nebude musieť šitím zarábať na chlieb,“ prišlo mu do umu i stislo mu
          srdce. „A tomu som ja príčina.“ Pozrel na Elenu. „Na túto slabú, chorľavú ich nechávam. Tu
          sú ešte rodičia. Pošlem im, budem pracovať, zarábať…“ sľuboval si v duchu, ako to každý
          ľahkomyseľný človek zvykol. „Musím odísť, lepšie je takto, akoby som bol tu zatvorený.“
    </tei:p>
    <tei:p>
     — Už by som bol aj zabudol, zarobil som si náhodou hodne, chcel som vám dnes dobrú vôľu
          urobiť.
    </tei:p>
    <tei:p>
     Vstal, roztvoril balíky. Bolo čo vidieť: jemné cukríky, figy, datle, gaštany a rozličné
          pečivá od cukrára: chlapcovi hračky a Melánke krásnu bábiku. — Tu máte, — zavolal a pritom
          otvoril jednu škatuľku datlí a ponúkol Elenu s úsmevom.
    </tei:p>
    <tei:p>
     Elena bola od radostného prekvapenia takmer bez seba. Kde sa len vzala taká pozornosť
          uňho? Srdce jej radostne zatrepotalo.
    </tei:p>
    <tei:p>
     — Ďakujem, — zvolala nežne a usmiala sa.
    </tei:p>
    <tei:p>
     Nemohol vydržať jej pohľad plný lásky i vďaky, sklopil oči, a aby nezbadala, vzal inú
          škatuľku.
    </tei:p>
    <tei:p>
     — Ľaľa, — riekol strojenou veselosťou, — a toto je čo?
    </tei:p>
    <tei:p>
     Otvoril ju a ukázal krásne, cukrom obložené ovocie. Deti od radosti ťapuškali rukami a
          skákali. Chlapec, majúc plnú hrsť lahôdok, začal sa štverať na otcovo koleno.
    </tei:p>
    <tei:p>
     — Zababreš otcovi šaty, — zvolala matka.
    </tei:p>
    <tei:p>
     — Nechaj ho, nech sa ihrá, — odvetil.
    </tei:p>
    <tei:p>
     „Aká zvláštna premena sa stala s ním,“ a v duchu ďakovala bohu.
    </tei:p>
    <tei:p>
     Chlapec sa usalašil na otcovom kolene, začal sa ihrať so zlatou retiazkou i hodinkami.
          Chcel ich vytiahnuť z vrecka. Pošťastilo sa mu. Priložil si ich k uchu, aby počul, ako
          štrkajú.
    </tei:p>
    <tei:p>
     — Páčia sa ti? — spytuje sa ho otec a pohladkal ho po tvári.
    </tei:p>
    <tei:p>
     — Páčia.
    </tei:p>
    <tei:p>
     — Tvoje budú, keď budeš veľký, — odopäl retiazku a podal ju Elene i s krásnymi zlatými
          hodinkami.
    </tei:p>
    <tei:p>
     — Tu máš, — povedal.
    </tei:p>
    <tei:p>
     Neporozumela, stála pred ním, ale nepohla rukou.
    </tei:p>
    <tei:p>
     — Len vezmi, — a hlas sa mu triasol od vzrušenia. Zľakol sa, že sa prezradí. — Vezmi len
          a odlož. Idem teraz do Pešti, mohol by mi ich tam nejaký vreckový zlodej ukradnúť. Tam sa
          to pridá každý, deň, tak ich len odlož, kým prídem. — A keď budeš veľký, budú tvoje, —
          povedal chlapcovi.
    </tei:p>
    <tei:p>
     Vzala ich, bolo jej veru divné, ale sa upokojila, veď mnoho ráz čítala o podobných
          prípadoch.
    </tei:p>
    <tei:p>
     — Už si mi zapakovala všetko. Čo potrebujem?
    </tei:p>
    <tei:p>
     — Všetko je už v poriadku: aj bielizeň aj vrchné šaty.
    </tei:p>
    <tei:p>
     Ešte včera večer jej oznámil, že musí odísť na pár dní do Pešti.
    </tei:p>
    <tei:p>
     — Teraz sa len tu zabávajte, — hovoril, — idem trochu k starej mame, hneď sa vrátim.
    </tei:p>
    <tei:p>
     — Apuško, aj ja idem, — zvolal chlapec.
    </tei:p>
    <tei:p>
     — Nie, syn môj! Zostaň len tu. — Vstal rýchle a nepozrúc na nikoho vyšiel von. Na chodbe
          chytil sa obidvoma dlaňami za sluchy a ťažký vzdych sa mu vydral z hrudi. Zastal na okamih,
          akoby nevedel, čo má robiť. Zrazu ho zachvátil nevýslovný strach. Ak zbadali, ak ho chytia,
          ak prepasie čas úteku. „Preč, preč,“ ozývalo sa v ňom. Bežal do dvora, aby sa tam nanáhle
          odobral od matky.
    </tei:p>
    <tei:p>
     O hodinu pozdejšie stál fiaker pred domom. Lúčenie netrvalo dlho. Náhlil s odchodom, bol
          ako na tŕní. Objal deti, vybozkával, dotkol sa ženinho i matkinho líca.
    </tei:p>
    <tei:p>
     — Ozaj, zabudol som, tu máš na tých pár dní, ak ti bude treba, — a dal Elene
          päťdesiatku.
    </tei:p>
    <tei:p>
     — Zbohom, — volal ešte z fiakra, — a buďte dobré a poslúchajte mamu.
    </tei:p>
    <tei:p>
     — Apo môj a donesieš mi niečo?
    </tei:p>
    <tei:p>
     — Donesiem, — zavolal a kývol kočišovi, aby pohol. O niekoľko okamihov zmizol im z očí…
    </tei:p>
    <tei:p>
     *
    </tei:p>
    <tei:p>
     Keď sa Aladár vrátil domov, našiel prázdny dom. Slúžka mu povedala, že Ilona odišla
          navštíviť priateľku do K.
    </tei:p>
    <tei:p>
     Uspokojil sa s tým, ba ešte sa tomu tešil, lebo sa nazdal, že za ten čas prebolí
          nečakaný úder a potom sa pomaly vžije do nového sveta. Čakal ju, keď aj nie spokojne, aspoň
          s nádejou.
    </tei:p>
    <tei:p>
     Ale dni sa míňali jeden za druhým a o Ilone ani chýru ani slychu. Viktorovi tiež
          dovolenie vypršalo a ešte sa nevrátil domov. Začal byť nespokojný. Nevedel si predstaviť
          prečo neprichodí, ale sa zľakol, keď mu pošta vrátila jeho list s poznámkou, že tam vôbec
          jeho žena nebola.
    </tei:p>
    <tei:p>
     Svokra mu prichádzala každodenne na krk a zakaždým sa spýtala, či nevie niečo o Ilone;
          robila mu pritom výčitky, nadávala mu, hovoriac, že on jej zmárnil dcéru, veď sa zaňho len
          zahrdúsila. Vypočítavala mu, aké šťastie mohla urobiť jej dcéra, keby on na nešťastie nebol
          prišiel, ale on si nevedel vážiť poklad, ktorý mu zverila. Jedným slovom, pri každej
          návšteve pocítil pekelné muky.
    </tei:p>
    <tei:p>
     V takýto čas išiel k sestre do Klenovských. Tam tiež nenašiel úľavu, ba ešte nové
          bremeno smútku i výčitiek zaľahlo mu na dušu, keď videl úbohú sestru a osirelé deti.
          Nehovorili mnoho, len pozreli jeden na druhého a už všetko uhádli. A to vedomie bolo
          hrozné, nemali toľkej sily, aby ho dali najavo. Báli sa jeden druhého. Ale ešte vždy
          prechovávali obidvaja tajnú nádej, ak je to predsa nie tak, ako si myslia; možno sú už na
          ceste k domovu a prídu dnes večer alebo zajtra. Medzi to sa zamiešala možnosť nešťastia: ak
          si vzala život, veď je náruživá, a tiež ak ho nešťastie potkalo v Pešti. Ľahko sa môže stať
          všeličo, mysleli si.
    </tei:p>
    <tei:p>
     Na Elenu neistota hrozne účinkovala, bolo sa čo obávať vážnej choroby. Našťastie predsa
          mala niekoho, kto ju chrabril, dodával sily a to bol jej svokor, starý Klenovský. V
          posledné dni, okrem kancelárie, nikde nešiel. Sedel doma, obyčajne pri Elene a deťoch.
          Vynasnažoval sa byť veselý, ihral sa s deťmi, žartoval, ale veľmi zostarel a tak zvláštne
          si počínal. Medzi hrou s deťmi zrazu, bez všetkej zrejmej príčiny zastal, zamyslel sa,
          zabudol na deti, len keď ho jedno alebo druhé potrhlo za kabát, alebo za ruku, prebudil sa.
          Medzitým v meste začali kolovať tie najrozličnejšie chýry, a to možné i nemožné.
    </tei:p>
    <tei:p>
     Ľudia sprvu si len pošepkávali jeden druhému o škandále, ba niečo aj o klamstve.
          Pozdejšie začali chýry rásť o nich ako huby po daždi. Niektoré z nich boli veľmi
          romantické: Ilona sa vraj s Viktorom hodila do rieky, ale najprv sa vraj zviazali dovedna
          povrazom, aby ani po smrti neboli rozdvojení. A kto by mohol všetko vyrátať, čo ľudská
          zvedavosť a tvorivosť môže vymyslieť a pohovoriť.
    </tei:p>
    <tei:p>
     Keď sa Viktor nevrátil po vypršaní dovolenky, vrchnosť zaviedla vyšetrovanie. Odhalenie
          bolo prekvapujúce, takže nastalo všeobecné zdesenie. V úrade mu našli nielen veľký
          neporiadok, ale vyšlo najavo aj to, že spreneveril veľkú sumu. Na tom ale ešte nebolo dosť,
          lebo sa začalo spomínať aj falšovanie zmeniek, a tu zrazu vysvitlo, že aj takých je hodný
          počet.
    </tei:p>
    <tei:p>
     Celé mesto podobalo sa vzbúrenému úľu. Ľudia sa na uliciach zbíjali do hŕb a veľmi živo
          rokovali o tomto neslýchanom škandále.
    </tei:p>
    <tei:p>
     Celé húfy veriteľov vrhli sa na Klenovských a na Aladára. Úbohí nevedeli si už s nimi
          rady, veď nemali od nich pokoja ani vo dne, ani v noci. Prišiel exekútor, popísal a
          popečatil, kde čo našiel.
    </tei:p>
    <tei:p>
     Aladár bol ako bez zmyslov. Teraz videl, že je už všetkému koniec.
    </tei:p>
    <tei:p>
     Ilona bola prvá, ktorá písala matke z New Yorku. Odprosovala ju, prisahala, že nemohla
          ináč, aby jej odpustili.
    </tei:p>
    <tei:p>
     Viktor tiež písal domov a vyhováral sa, že musel zachrániť rodinnú česť útekom, lebo
          ináč by bol býval odsúdený a nechcel vraj toľkú hanbu uvaliť na rodinu. Sľuboval, že si
          zarobí a potom bude posielať domov.
    </tei:p>
    <tei:p>
     Jedného dňa prišla Ilonina mať k Aladárovi a s veľkým nárekom dala mu Ilonin list. Keď
          videl tie známe ťahy, musel sa oprieť, aby nespadol. Pozeral naň ako vo sne, potom jej ho
          mlčky vrátil a vzdialil sa do svojej izby.
    </tei:p>
    <tei:p>
     „Všetkému koniec,“ myslel si a zase cítil veľkú únavu. I rozpamätal sa na ten pocit,
          ktorý ho bol opanoval, keď ležal na pohovke a keď sa mu zdalo, že sa rozplýva v nič.
          Zatúžil po ňom. Vzal revolver. Bol nabitý. „Jedno štrknutie a je po všetkom,“ myslel si.
          „Či dobre trafím? Kde je najistejšie?“ Rozopäl košeľu, položil ruku na srdce. Tlkot bol
          taký slabý, takmer ho necítil. „Ak strelím pomimo, tam je nie isté.“ Priložil rúru k
          sluchám. „Dobre bude?“ a pozrel do zrkadla. Videl v ňom akúsi postavu a jej tvár hľadela
          naňho. Spustil. Ozval sa temný výbuch.
    </tei:p>
    <tei:p>
     V druhom okamihu sa potočil a spadol na podlahu. Niekoľko ráz trhlo mu telom, potom
          zostalo tiché, nehybné; len dolu sluchou tiekol tenký prúd červenej krvi.
    </tei:p>
    <tei:p>
     A Ilonina podobizeň zo steny, v bálových vykrojených šatách s hrdým poprsím, okrúhlymi
          ramenami, krásnou šijou a s tými vyzývavými zvodnými očami pozrela naňho a jej polootvorené
          pery spokojne sa usmievali ďalej.
    </tei:p>
   </tei:div>
   <tei:div type="chapter">
    <tei:head>
     Doslov
    </tei:head>
    <tei:p>
     Od posledných udalostí minuli štyri roky.
    </tei:p>
    <tei:p>
     V jednom z veľkých miest Spojených štátov severoamerických stojí v odľahlej ulici malý
          drevený kostol, bez všetkých staviteľských okrás. K nemu sa ponáhľa hodný zástup ľudí.
          Jedni sú v čiernom, smútočnom oblečení, iní zase v svetlých robotníckych blúzach. Poznať,
          že sa ponáhľajú z tovární. Pred kostolom stála už hodná hŕba ľudí. Dvere kostola boli
          otvorené, ale zástup zostal vonku, lebo kostol bol už preplnený ľuďmi. Skromný oltár bol
          zahalený čiernym súknom. Na súkne belel sa veľký kríž, znak utrpenia. Pred ním horelo šesť
          sviec v svietnikoch, obvinutých čiernym závojom. Ich žlté plamienky sa mihotali, vrhajúc
          slabé škvrny svetla na čierny pokrov oltára.
    </tei:p>
    <tei:p>
     Pred oltárom, na vyvýšenom mieste stála vencami úplne pokrytá rakva. Zrazu rozlietol sa
          po chráme zvuk neveľkého organa a za ním sa ozval silný mužský spev:
    </tei:p>
    <tei:l>
     „Můj bože, nevím, kde umřít mám,
    </tei:l>
    <tei:l>
     která zem přikryje hrob můj:
    </tei:l>
    <tei:l>
     Však, když jen v tom jist jsem, nic nedbám,
    </tei:l>
    <tei:l>
     že mne vzkřísí z mrtvých hlas tvůj.
    </tei:l>
    <tei:l>
     Nechť mi se místo dostane,
    </tei:l>
    <tei:l>
     kdekoli — země jest páně.“
    </tei:l>
    <tei:p>
     V kostole zhromaždení začali tiež spievať. Ich spev zlial sa s hudbou organa a rozvlnil
          sa krásny chorál a zalietol nad slobodný priestor pred kostolom.
    </tei:p>
    <tei:p>
     Zástup čakajúcich vonku zamĺkol, obnažili si hlavy a čakali ticho, hľadiac napnute do
          otvorených chrámových dvier.
    </tei:p>
    <tei:p>
     Zrazu nastal medzi nimi šum a pohyb. Ľud vychádzal z kostola, ako včely, keď sa plným
          letáčom derú von.
    </tei:p>
    <tei:p>
     Už aj rakva, nesená šiestimi mužmi, zjavila sa vo dverách kostola, hneď nato sa nížila
          dolu, až spustila sa medzi zástup, aby tam medzi ním bola zložená na márach na zem.
    </tei:p>
    <tei:p>
     Na schodoch chrámu nad rakvou zastal kňaz, odetý v čiernom talári. Bol vysoký, chudý,
          tvár mal nápadne bledú. Pozrel vážne na zhromaždený národ, potom ale utkvel mu zrak na
          rakve.
    </tei:p>
    <tei:p>
     Po krátkej modlitbe začal hovoriť ticho, ale predsa každé slovo mu bolo zreteľne počuť,
          lebo národ stál ako prikovaný, zdalo sa, že sa mu aj dych zasekol.
    </tei:p>
    <tei:p>
     Začal opisovať neblahý stav vysťahovalcov, ktorí musia opustiť vlasť, domov, rodinu,
          deti, vôbec všetko, čo im bolo milé, a putovať do ďalekej cudziny, aby si mohli zarobiť
          toľko, koľko im je potrebné, pre vlastnú výživu a na poživnosť rodine.
    </tei:p>
    <tei:p>
     — Hej, — vzdychol si, — nie sú len tie skaly, tie štrkovaté, zjarčené roličky príčinou
          nášho túlania sa po svete. Nie! Vieme sa uskromniť, uspokojíme sa aj zemiačikom a skromným
          zrnkom, len keby sme to, čo nám boh skromne udelil, mohli v pokoji užiť. Ale zloba a planí
          ľudia, neznajúci voči ubiedenému ľudu cit, súc tvrdšieho srdca ako studený kameň, vyháňajú
          nás a rozprašujú nás po celom svete. Hľa, zvečnelý náš brat Poničan, ktorého bezdušné telo
          teraz pochovávame, tiež bol prinútený prísť medzi nás. Poznali sme ho, videli sme, ako
          neúmorne pracoval, aký ťažký boj musel prekonať, kým si vydobyl, vyhľadal prácu, ktorá mu
          zabezpečila slušný zárobok. A práve vtedy, keď sa už tešil, že o krátky čas bude si môcť k
          srdcu privinúť svoju rodinku, musel opustiť tento svet.
    </tei:p>
    <tei:p>
     My, jeho bližší priatelia, vedeli sme dávno, že má podkopané zdravie. A nie div, aj
          silnejší ústroj tela toľký žiaľ, starosť a utrpenie, a zase v poslednú dobu toľkú činnosť
          ťažko uvládze. K tomu tá nesmierna túha za vlasťou, za rodnou dedinkou, všetko to hlodalo
          na jeho zdraví, až aj dohlodalo.
    </tei:p>
    <tei:p>
     Ach, ťažký je, veľmi ťažký niekedy úkol kňaza, drahí bratia a sestry moje! Má potechu,
          nádej vlievať iným a samému srdce žiaľom zmiera, keď vidí na smrteľnom lôžku človeka
          zachádzať sa túhou za svojimi, keď počuje, ako vyvoláva mená svojich dietok, šepce im
          sladké, láskyplné slová, a okolo neho prázdno, pusto, len stony druhých chorých čuť a
          vidieť zmeravené tváre ošetrovateľov. V takom prípade kňaz cíti tiež svoju úbohosť, veď v
          ňom tiež istý bôľ, tá istá túha tlie. Vtedy, — jeho hlas, zachvátený citom, zmieral a slza
          sperlila sa mu v oku, — vtedy nadprirodzenú silu musí mať, aby svoj úkol mohol zavŕšiť. V
          takýchto prípadoch len to povedomie dáva útechu, že utrpenie nie je beznádejné, ale že
          práve skrz utrpenie pozostáva nový život, život žitia hodný. Veď máme najvznešenejší prípad
          v našom spasiteľovi Ježišovi Kristovi.
    </tei:p>
    <tei:p>
     I prešiel potom na útechu, na poučenie, ktoré nám podáva Kristovo učenie.
    </tei:p>
    <tei:p>
     Nebolo človeka v zástupe, ktorý by nebol býval hlboko dojatý, keď rakvu spustili do
          hrobu. Pohreb v cudzine sa oveľa hlbšie dotkne srdca ako vo svojej domovine. Každý v taký
          čas sa cíti opustený, osirelý a bázeň prenikne nejedného, ak sa to isté aj s ním stane, že
          už viac neuzrie svojeť, rodné kraje a všetko, za čím túži jeho duša. V nejednom skrsne
          otázka: Čo robí teraz jeho žena, deti? Čo bude s nimi? Možno práve teraz sa tešia tomu
          okamihu, keď ho budú môcť objať a nemajú ani len tušenia, že ho už viac neuzrú.
    </tei:p>
    <tei:milestone rend="star" unit="subchapter"/>
    <tei:p>
     Nášmu druhému vysťahovalcovi, Viktorovi Klenovskému, sa spočiatku tiež všelijako vodilo.
          Sprvu, kým peniaze trvali, bolo mu s Ilonou raj žiť. Ale keď sa rozkotúľali, čo sa aj skoro
          stalo, tu sa raj obrátil pomaly na opravdivé peklo. Ilona mu robila výčitky, prečo ju
          zvábil do Ameriky, veď ona mohla ostať doma. Viktor ju tešil, sľuboval jej pritom všetko a
          behal od rána do večera za prácou. Vyhľadal všetkých známych, už predtým tu osadených, a
          zväčša pre tie isté príčiny ubehnuvších z vrelemilovanej vlasti, ako aj on, ktorí ale už tu
          na rozličný spôsob zapustili korene. Dlhšie trvalo, kým dostal zamestnanie, lebo sa sprvu
          zdráhal vstúpiť do fabriky, alebo prijať nejakú inú, nečestnú (totiž podľa našich
          zemianskych starosvetských pochopov), ručnú prácu. V tom čase stretlo ho veľké nešťastie.
          Ilona, zunujúc pri ňom nedostatok, zoznámila sa s jedným bohatým Nemcom, opustila ho,
          nenechajúc za sebou nič, len smutnú rozpomienku. Pozdejšie sa dozvedel, že býva niekde v
          Kalifornii… Táto udalosť ho ohromila. Nikdy sa necítil taký opustený, nešťastný ako vtedy.
          A to netrvalo dlho: prázdny žalúdok ho prinútil, aby sa niečoho chytil. Nevyberal už, ale
          uchvátil to, čo sa mu poskytlo. Stal sa v jednom hoteli sluhom. Práca nebola ťažká, ani
          duchamorná, lebo nič inšie nerobil, len umýval poháre a fľaše. Pozdejšie si našiel
          výnosnejšiu prácu. V tom čase navštívil slávny gróf X. americké mestá. Pochodil všetky
          vysťahovalecké kolónie. Všade rečnil o svätom vlastenectve, o nebezpečenstve panslavizmu a
          o veľkom nešťastí pre úbohú vlasť, ak bude i naďalej vládnuť Liga, ktorá si neprávom
          osvojila názvy opravdivých vlastencov. — Aby sme mohli proti nim s úspechom bojovať a
          premôcť ich, potrebné je, aby sa národ k nám pridružil. Prišiel som k vám preto, aby som
          vás vyzval k spoločnému boju proti spoločným nepriateľom vlasti a národa. Vy, bratia naši v
          Amerike, neopúšťajte nás, ale nám pomáhajte v tomto velikom svätom boji za náš národ a za
          našu drahú vlasť. Ale ako viete: ku každému veľkému boju a dielu sú v prvom rade potrebné
          peniaze, preto vás vyzývam, aby ste, drahí bratia s láskou a oduševnením obetovali z vašich
          mozoľov na oltár vlasti. Vlasť to od vás očakáva! — A slávny a bohatý gróf rečnil a zbieral
          doláre od tých, ktorých drahá vlasť nemohla vyživiť, lebo v nej nemali ani piaď zeme a
          preto museli utekať z nej, aby si v Amerike hľadali výživu.
    </tei:p>
    <tei:p>
     Na počesť vznešeného hosťa každá kolónia pripravila skvelý banket. Viktor tiež sa
          zúčastnil na jednom. Bol bezúhonne oblečený (vypožičal si oblek za niekoľko dolárov z
          pôžičkového obchodu). Počas banketu neočakávane vstal a povedal takú veľkolepú reč, že sa
          celá sála otriasala od potlesku a oduševnených výkrikov. Mnohí mu blahoželali a vznešený
          hosť milostivo si štrngol a pozhováral sa s ním. Videl, že Viktor je súci človek, zveril mu
          teda veľmi vážnu a dôvernú úlohu. Od tých čias sa mu dobre vodí. Peňazí má dosť, žije si
          bezstarostne, cestuje po vysťahovaleckých kolóniách a študuje tamojšie pomery. Okrem toho
          vie od prišelcov zarobiť pekný peniaz za sľuby, že im zaobstará výhodnú prácu. Pilne sa učí
          angličtinu, aby mohol informovať americkú verejnosť o podkopnej a vlastizradnej práci
          panslávov, a snaží sa tiež robiť rozbroj medzi slovenskými vysťahovalcami, aby ich takým
          činom oslabil a prekážal im v kultúrnom i národnom vývine.
    </tei:p>
    <tei:p>
     V tom čase jeho žena mnoho pretrpela. Po jeho odchode veritelia jej všetko rozpredali.
          Utŕžila ešte na dôvažok toľko posmechu, urážok a opovrhnutia, že sa jej niekedy zdalo, že
          sa musí od hanby prepadnúť, lebo jej musí srdce od žiaľu puknúť. Nestalo sa ani jedno, ani
          druhé. Horko-ťažko živorila s dietkami a s mužovými rodičmi v biednych dvoch izbičkách.
          Starý Klenovský zatiaľ chodil, modlikal, kým jej nevyžobral ovodášsku stanicu v dedine Z.
          Ta sa potom presťahovala, netratiac nádej, že sa Viktor predsa raz na ňu rozpomenie.
    </tei:p>
    <tei:milestone rend="stars" unit="subchapter"/>
    <tei:p>
     Poničanova vdova znáša kríž a bremeno života ozaj podivuhodne. Mužova smrť ju ohromila.
          Zadlho smútila za ním a nevedela sa uspokojiť s tou neúprosťou, že on leží ďaleko za morom,
          pochovaný v cudzej zemi a že ani ona, ani jeho deti nikdy neuzrú jeho hrob. Hrozne ju
          trápilo, že nikoho nemal v ťažkej nemoci pri sebe zo svojich, ani nemal, kto by bol
          pokropil slzou jeho veko. Ale zato neutratila životnú silu. Pracuje ďalej, drží žiakov,
          šije iným a posiela dietky do škôl. Najstarší je už u Streleckých, vlastne u Čvíkotov, a
          vše pošle sestrám i bračekovi nejaký darček.
    </tei:p>
    <tei:p>
     Už rok minul od smrti starého pána Streleckého. Zomrel sýty života, spokojne, oddaný do
          vôle božej. Videl dielo, ním započaté, v dobrých rukách, vedel, že dom Streleckých aj s
          novým spoločníkom Jankom Čvíkotom stojí pevne, vzmáhať sa bude a to nielen pre seba, ale aj
          pre celé okolie.
    </tei:p>
    <tei:p>
     Jankova matka na starosť opustila rodnú dedinku. Ťažko ju opúšťala, bolo veru dosť plaču
          pri lúčení. Takmer celá dedina ju vyprevádzala. Kmotrovia i susedia ju dosť nahovárali, aby
          zostala u nich, aby sa nepotĺkala po cudzom svete, ale ona na ich rady nedbala a
          presťahovala sa k svojim deťom. Tu sa, pravda, vždy obáva, že im je na oštaru, ako to už
          starí ľudia majú vo zvyku, ale preto, keď už iné nemôže, pozbiera šatočky od vnúčat a pláta
          ich a zošíva, lebo tie veru ustavične potrebujú opravu. Tie malé drobizgy sú ani číky, vždy
          to skáče a tmolí sa. Nemá väčšej radosti, ako keď je medzi nimi, ale aj každý deň strachom
          zmiera, keď niektoré zjačí, keď sa skotúľalo zo schodov, alebo si kolienko udrelo. A tak
          jej plynie život zo dňa na deň.
    </tei:p>
   </tei:div>
  </tei:body>
 </tei:text>
</tei:TEI>
