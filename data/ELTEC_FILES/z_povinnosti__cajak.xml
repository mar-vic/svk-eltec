<?xml version="1.0" encoding="utf-8"?>
<tei:TEI xml:id="SLK1956178" xml:lang="slo" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Z povinnosti :
ELTeC edícia
    </tei:title>
    <tei:author ref="viaf:30914947">
     Čajak, Ján
(1863-1944)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <measure unit="words">
     28260
    </measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author ref="viaf:30914947">
      Čajak, Ján (1863-1944)
     </tei:author>
     <tei:title>
      Z
povinnosti
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Slovenské
vydavateľstvo krásnej literatúry
     </tei:publisher>
     <tei:date>
      1956
     </tei:date>
    </tei:bibl>
    <tei:bibl type="firstEdition">
     <tei:author ref="viaf:30914947">
      Čajak, Ján (1863-1944)
     </tei:author>
     <tei:title>
      Z povinnosti
     </tei:title>
     <tei:pubPlace>
      Slovenské pohľady
     </tei:pubPlace>
     <tei:pubPlace>
      Turčiansky sv. Martin
     </tei:pubPlace>
     <tei:pubPlace>
      1905
     </tei:pubPlace>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc>
   <tei:langUsage>
    <tei:language ident="sk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2024-01-16">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Z
povinnosti
    </tei:head>
   </tei:div>
  </tei:front>
  <tei:body>
   <tei:div type="chapter">
    <tei:head>
     I.
    </tei:head>
    <tei:p>
     Na konci
neveľkej dediny Drienok väčší priestor okrúžlený je vysokými, starými vŕbami,
ktorých korene vlaží malá riečka. Je to takzvané stádlo, kde rožný statok,
zohnatý v horúce letné dni z blízkych úhorov a strání Hája, napojí sa a
odpočinie si cez poludnie v chládku košatých vŕb.
    </tei:p>
    <tei:p>
     Ale stádlo neslúži
len na tento cieľ. Na ňom schádzava sa i dedinská mládež počnúc od prvého
jarného dňa až do pozdnej jesene. Tu sa ozýva večierkom smiech, spev a veselý
krik, po tichej dolinke zabiehajúc do dediny, kde na podstienkach stárež v
tichom rozhovore rozjíma o denných a hospodárskych udalostiach. Za riečkou,
cez ktorú vedie dosť dlhá lavica, rozprestiera sa krásna obecná lúka, nad ňou
dvíha sa zavalistý vápenitý vrch Háj, porastený starými, zväčša už zdúpnelými
dubmi a cermi. Na úbočí vrchu nízke, zväčša rozváľané múry značia miesto
niekdy mocného hradu husitského. Pod Hájom trochu ďalej na úpätí pri kraviarni
je záboj, dedinské stavanie na vybíjanie voštín z vosku, zozbieraných zo
všetkých končín pilnými voštinármi drienockými. Na druhom konci stádla stál
panský mlyn, nad ním na briežku, obsadenom radom starých svrčín, bol horársky
dom, ďalej škola. Na najvyššom bode belel sa chrám, obtočený múrom, v úzadí so
starobylou husitskou zvonicou. Pri chráme neďaleko je fara, obtočená
záhradami, a pod ňou rozprestiera sa so svojimi väčšími i menšími domkami
medzi zeleňou ovocných stromov dedina.
    </tei:p>
    <tei:p>
     Je krásny májový večer. Svieži,
čistý vzduch naplnený je príjemnou vôňou po teplom daždi, len za chvíľku
trvavšom. Vlaha dažďa sa stratila, operúc len prach z rastlín a z cesty.
Mierny vetrík ženie pred sebou chlpy obláčkov, ktoré na chvíľku zatienia plný
mesiac, aby hneď zase rozlial po krajine svoje milé svetlo. Dedina zdá sa už
do spánku pohrúžená, áno, ani mlyn nehrkoce, hučí len voda, padajúca úpustom
nad kolesom ako nejaký malý vodopád.
    </tei:p>
    <tei:p>
     Na stádle je živo. Dedinská mládež
zišla sa, aby sa zabavila. Veselý spev a smiech rozlieha sa po stádle. V
rozličných skupinách dievčence hrajú sa na rôzne hry; k tomu zvučným hlasom
spievajú si primerané piesne. Mládenci vrtia sa na čertovom kolese, kedy-tedy
hlasno sa zasmejú, keď niektorý z nich spadne z neho, lebo sa mu zakrútila
hlava. Trocha ďalej zase naháňajú sa a, veru, ktorého dohonia, hodnú buchnátu
musí zliznúť, až sa mu tak prehne chrbát. Pravda, nedá znať, že ho to mrzí,
ale sa usiluje vrátiť i s úrokom. Poniektorí zase dodievajú do dievok, ktoré
tvária sa, ako by sa hnevali, keď ich niektorý šklbne za vrkoč. Ale to len tak
naoko, lebo ináče cíti Katka Brnovie, že je to prvý prejav rodiacej sa lásky.
Veď Ďuro dnes v kostole z chóru tak uprene pozeral na ňu, keď s druhými pekne
v rade stála pred oltárom. Veru, voľky-nevoľky musela — ale len úkradkom —
pozrieť v tú stranu, aby už v druhom okamihu zase uprela zrak do knižky, aby
druhé nespozorovali, že v kostole po mládencoch jej oči sliedia. Ba hrôza, ten
nezbedník hodil jej cyprusovú vetvičku, ktorá práve jej pred nohy padla. Jaj,
dobre tam od hanby neskapala; líca jej dobre nezhoreli, tak jej udrela krv do
nich. Že ho nešvihol hlásnik brezovcom, keď prechádzal sa pod kázňou v úzadí
chóru na prstoch za chrbtom mládencov, aby pozoroval na nich. A teraz, hľa, tu
ti dodieva a nedá jej pokoja! Družky nepovedali nič, len popozerali jedna na
druhú a usmiali sa. Katka od radosti (lebo ona už dávno zbadala, že Ďuro, hoci
je pochábeľ, má pekné čierne oči a i vzrastu je štíhleho; jedným slovom, že je
mládenec, ako sa patrí) i od rozpakov zapýrila sa a akoby sa hnevala, polo sa
odvrátila a zašomrala:
    </tei:p>
    <tei:p>
     — Čo mi nedáš pokoja?
    </tei:p>
    <tei:p>
     Od kraviarne počuť
hlas harmoniky, ktorý sa voľne blíži, vždy hlasnejšie a hlasnejšie zvučí a v
mesačnom svetle vidno prichádzať mužskú postavu.
    </tei:p>
    <tei:p>
     Mládež za okamih
zatíchla, aby v druhom vypukla v jasot.
    </tei:p>
    <tei:p>
     — Budeme tancovať! — ozývalo sa
medzi nimi. — Ide Janko Dúbrava, zahrá nám do skoku.
    </tei:p>
    <tei:p>
     A vskutku, Janko
Dúbrava, syn starého kraviara, blížil sa voľne a z harmoniky vyludzoval
zádumčivé tóny.
    </tei:p>
    <tei:p>
     — Zahraj nám, Janko, nejakú pod pätu! — vravel Ďurko a
pozrel na Katku. Katka sa usmiala.
    </tei:p>
    <tei:p>
     Pekná tvár Jankova, ktorá predtým
taká veselá bývala, teraz bola vážna a smutná. Pozrel na Marku. Stála pri
Katke. Bola tichá, smutná, a keď sa jej oči stretli s Jankovými, nabehli jej
slzami.
    </tei:p>
    <tei:p>
     — Čo ti je? — spytuje sa Katka.
    </tei:p>
    <tei:p>
     Jankova tvár sa skrivila
a ako by chcel niečo odohnať, dupol nohou a silným hlasom zvolal:
    </tei:p>
    <tei:p>
     — No,
ta sa do tanca! — A už zuneli veselo tóny harmoniky.
    </tei:p>
    <tei:p>
     — Zatancujte si
ešte raz! — zavolal a hral, prihnúc si hlavu k nástroju. A mládenci dupkali,
kreskali podkovkami a dievčatá, oprúc okrúhle ramená mládencom o plecia, že sa
im len tak oplecká natriasali, strojne tančili. Ďurko obvinul Katku okolo
drieku a zavýskol, až sa hen skalský bok Hája nad zábojom ozval. Katka prešla
si tvár ručníkom, ako by sa hanbila, lež úsmev neschádzal jej z úst a oči sa
jej blyšťali ako dve iskry.
    </tei:p>
    <tei:p>
     Marka netancovala. Oprela sa o hrubý peň
vŕby, pozrela vše po tancujúcich, vše na Janka, ktorý, ako by nebadal nikoho,
uprene pozeral na jeden bod.
    </tei:p>
    <tei:p>
     Ťažké myšlienky ho trápili. Má odísť,
zanechať rodnú dedinku, rodičov i Marku. Zodvihol hlavu a obrátil sa k nej.
Stála v tôni starej vŕby, nad hlavou viseli jej šedivé, mesiačkom postriebrené
vetvičky.
    </tei:p>
    <tei:p>
     — Taká samotná, opustená, — prelietlo mu hlavou. — Čo bude
len z nej; či ma dočká, keď nebudem tu? — pomyslel si. Odhodil harmoniku,
vyskočil, v druhom okamihu už držal Marku v náručí, už sa vrtel s ňou, pevne
privinúc ju k sebe. Ona ako vo sne poddáva sa jeho ramenu, ktoré sťa obruč
vinie sa okolo jej drieku. Ostatní prestali tancovať. Dievky zhŕkli sa do
jednej skupiny, mládenci tiež a zadivene pozerali na Janka a Marku.
    </tei:p>
    <tei:p>
     —
Pusť ma! — šepce Jankovi zadychčaná Marka a jej horúci dych oveje jeho šiju.
On nahne sa k jej uchu, zašepce jej niečo a, privinúc ju ešte raz k sebe,
pustil ju.
    </tei:p>
    <tei:p>
     Ako vo snách zastala si zase medzi družky. Janko viac
nehral. Vzal harmoniku pod pazuchu, obzrel sa po kamarátoch a dievčatách,
povedal zbohom a šiel smerom ku kraviarni.
    </tei:p>
    <tei:p>
     Ako by bol niekto presekol,
tak odrazu stratila sa veselosť. Mlčky, len pár slov, i to polohlasne,
prehovorili medzi sebou a pomaly roztratili sa, takže onedlho stádlo ostalo
pusté so svojimi šedivými vŕbami. Zavládla tichosť, pretrhovaná len hukotom
padajúcej vody z úpustu. Od fary bolo počuť tichý čistý spev, ktorý sa
rozliehal ponad dedinu a rozplynul sa po stádle sťa šelest, aby sa spojil s
šumením po štrkovitom riečišti tečúcej vody.
    </tei:p>
    <tei:p>
     To zaiste farskí chlapci
prišli z blízkeho mesta, kde chodia do gymnázia, a teraz sedia na výklenku
fary. Zaiste je tam i učiteľova sestra a mladý učiteľ. To tí tak spievajú.
    </tei:p>
    <tei:p>
     Na nižnom konci ozve sa dutý hlas hlásnikovej trúby, do toho zamieša sa
brechot psov a zase zavládne tichosť. Len z blízkeho Hája rozlieha sa tlkot
slávika a v diaľke z močidiel počuť škrekot a brekotanie žiab.
    </tei:p>
    <tei:p>
     Marka,
keď prišla domov, tíško vkĺzla do komôrky, zhodila zo seba sviatočné háby,
prehodila si čistý každodenný oblek a vyšla opatrne, aby si rodičov
nezobudila, na podstienku. Sadla si a lakte oprúc o kolená, zakryla si tvár
dlaňami. Sedela takto chvíľu nepohnute. Myslel by človek, že spí, keby nebolo
počuť kedy-tedy hlbokého vzdychu, ktorý sa jej vydral z hrude. Ľahké kroky
ozvali sa z ulice a na rohu domu ukázala sa vysoká mužská postava. Rýchlo
blížil sa k Marke, ktorá, počujúc ho, urobila pohyb, ako by chcela vstať mu v
ústrety. No sadla si naspäť, ako by nevládala sa pohnúť, len rukou ukázala mu
miesto pri sebe. Janko sadol si k nej. Stiahol jej ruku z tváre a pozrel jej
do očú. Videl, že sú na červeno vyplakané.
    </tei:p>
    <tei:p>
     — Neplač! — vraví jej a
samému trasie sa hlas pohnutím. — Veď čo len ten rok alebo dva, to sa minie
akoby nie a potom budeme svoji naveky.
    </tei:p>
    <tei:p>
     — Boh zná, či ťa ešte vidím, —
šepce Marka.
    </tei:p>
    <tei:p>
     — Ale neboj sa, blázonko, veď Amerika nie je ešte druhý
svet. Daj ti mi bože, trocha tej vody… — chlapí sa. — A potom, veď je i tam
pán boh, a ak sa má človeku niečo stať, nuž sa i doma pridá.
    </tei:p>
    <tei:p>
     —
Potešoval ju tichým, pohnutým hlasom a obvinul jej driek. — Pozri, Marka, tu
nás len bieda očakáva. Tvoj otec je zadĺžený a ja nemám ani na piaď zeme;
zárobkov niet, nuž a tam… hľa, i Mišo Surový doniesol tisícku a bol len za
pätnásť mesiacov. Keď si človek neprehajdáka a keď pán boh požehná, donesiem i
ja čo len pár sto zlatých. Dlžobu otcovu vyplatíme, zoberieme sa a budeme
potom žiť do vôle božej… Či mi budeš do tých čias verná?
    </tei:p>
    <tei:p>
     — Ako sa len
takô môžeš spytovať? — a pozerá naňho s nemou výčitkou. — Veď vieš, ako ťa
rada mám.
    </tei:p>
    <tei:p>
     Janko vrúcne pobozkal dievča k nemu sa túliace.
    </tei:p>
    <tei:p>
     Už
polnoc odtrúbil hlásnik, keď Janko rozlúčil sa s Markou. Ráno však dlhá, z
čerešňovej kôry stočená trúba pri výhone statku triasla sa v rukách starého
kraviara. Nevydávala zvuky veselé, na ktoré každé ráno oživla dedina, — boli
trasľavé, úryvisté. Hja, musí mať starý nejakú veľkú starosť. Ľaľa, i slzy mu
tečú po zbrázdenej, ohorenej tvári.
    </tei:p>
    <tei:p>
     — Čo mu je len? — spytuje sa veľké,
malé. Starý len vzdychne, utrie si zamasteným rukávom tvár a ženie mlčky stádo
na stádlo a stade hore do Hája, kde bude mať dosť času dumať o svojom žiali.
Neozvú sa skaliny Hája dnes na hlas trúby. Áno, i polienka hrabové a klenové
budú odpočívať, nebude z nich vyrezávať a vydlabávať lyžky a varešky. Stará
tiež darmo donesie obed. Len čo omočí lyžku v jedle. Hrnček plný odnesie;
hlasne nariekajúc a vykladajúc za svojím synom vráti sa domov.
    </tei:p>
    <tei:p>
     Dedina
len o týždeň dozvie sa, keď je už syn na šírom mori, že Janko kraviarov
odplavil sa do Ameriky na zárobky.
    </tei:p>
   </tei:div>
   <tei:div type="chapter">
    <tei:head>
     II.
    </tei:head>
    <tei:p>
     Ako sa začala láska medzi Markou a Jankom? Kto by to
vedel! Či ešte vtedy, keď do školy chodili a keď Janko ju raz bol zapísal, že
sa zhovárala s kamarátkou. Úzkostlivé, slzami naplnené oči uprela naň tak
prosebne, že či z útrpnosti, či pre iný cit zotrel ju z tabuľky. Marka však,
obíduc takto packu na dlaň, vďačná bola Jankovi a na znak vďaky popoludní, keď
nikto nevidel, pichla mu jabĺčko do hrsti. Od tých čias v škole bol mier medzi
nimi. Janko, pravda, nestaral sa veľa o ňu, bo veď by mu to bola hanba bývala,
keby sa bol okolo dievčeniec obšmŕdal. On mal iné zaujatosti. Tu lopta, tu
šibenice preskakovať, tam zase purgu, tu na bakatačky sa ihrať; všetko také
hry, kde dievčence neboli potrebné, ba práve vylučovali sa. Pritom ešte ako
prvý žiak mal veľkú zodpovednosť, lebo bolo treba tu zapisovať nezbedníkov,
zase vyrectovať, pánu učiteľovi pomáhať či pri včelách, či pri stromkoch. V
nedeľu bola jeho povinnosť sadnúť si za organ k pánu učiteľovi, prekladať
stranu knižky, a aby sa nezavrela, motúzom pripevniť, paličkou riadky
ukazovať, aby pán rechtor mohol hneď nazrieť, kde má spievať. Lebo veď svet
neuznanlivý nevie, že je to nie maličkosť dívať sa i na prsty i na partesy i
do knižky a pritom jedným uchom počúvať, či mu ňaňa Krkoška (veľká spevárka!)
nezaťahuje, alebo bačík Mišo Trčov či mu falošne nespieva. V takýto čas veru
pánu rechtorovi a s ním i Jankovi zavše parí sa kečka, kým prehlásia týchto
rebelantov. K tomu ešte ten mendík! Mechy dúcha a zakaždým si dlaň popľúva,
keď chytí remeň. Len ešte s ním je čertovská patália! Raz potiahne remeň tak
silne, že zastane celý organ, druhý raz bezpochyby zamyslí sa o obede, čo bude
mať u pána kurátora, či sa mu ozaj hodný kus mäsa dostane, i nie div, že
zabudne potiahnuť remeň, a organ len-len že ostatnú paru nevydá. Vtedy pán
rechtor zagáni naň a už má ruku vrepenú v dlhej štici nepozorníkovej.
    </tei:p>
    <tei:p>
     Takto prešiel školský čas. Nastala priechodná doba, keď je človek ani
chlapec, ani mládenec, ale opravdivý corgoň. Je neznášanlivý, zadiera do
každého, kde môže, tam priekor robí najmä dievčencom. Marke sa aspoň tak
zdalo, že Janko ju nenávidí, lebo ju prekára, hnevá či na priadkach, či na
stádle. Ona chuderka nevedela si to vysvetliť, prečo, keď mu ona nič
neurobila. Stránila sa ho, kde mohla, ale on vše si našiel príležitosť tu ju
buchnúť do chrbta, tu potiahnuť za vrkoč, vôbec všetko len jej na zlosť. Ťažko
jej to bolo veľmi, že práve Janko, ktorému ona nikdy nič zlého nevykonala, je
proti nej taký. Prečo to neurobí Katke alebo Anči, ale práve len jej; skadiaľ
tá nenávisť? Preto ona uťahovala sa od neho, ale on akoby naschvál vyhľadal ju
a vše jej niečo na priekor urobil.
    </tei:p>
    <tei:p>
     V jeden letný deň práve cez
poludnie, keď statok na stádle oddychoval, kým starý Dúbrava pod vŕbou v
chládku na širici si podriemkaval a malý pastierik Paľo pukal bičom, až sa tak
ozývalo, a pozoroval, aby niektorá lakotnica nezašla do kapustníc, Janko za
ten čas prešiel cez lavicu. Ocitol sa na obecnej lúke. Len čo prišiel ta,
videl proti sebe ísť dievčinu, nesúcu v kantáriku obed. Už zďaleka po chôdzi
poznal, že je to Marka. Zastal si naprostred chodníka, oprel sa o kyjačik a
čakal, kým prejde popri ňom. Marka ho zbadala a poznala tiež v prvom okamihu.
Sprvu prekvapená a znepokojená nevedela, čo má robiť, ale potom ticho šla
svojou cestou, len ručník si trocha zatiahla na oči. Keď bola blízko, ticho,
akoby nič, stupila do trávy a dosť hodný polkruh urobiac okolo neho, chcela ho
obísť. Nemilo sa to dotklo Janka, ako čo by mu bolo niečo pichlo do srdca, tak
ho zabolelo.
    </tei:p>
    <tei:p>
     — Čo ma obchádzaš ako psa? — spýtal sa jej a hlas, ktorému
snažil sa dodať pevnosti, sa mu zatriasol.
    </tei:p>
    <tei:p>
     — Ja ťa neobchádzam, — ticho
vraví Marka a pozrela naň na okamih spod bieleho ručníka.
    </tei:p>
    <tei:p>
     — Nuž a prečo
nejdeš chodníkom, ale po tráve, kde len škodu robíš? Či sa ma bojíš a či čo?
    </tei:p>
    <tei:p>
     — A keby som sa aj, či nemám príčiny? Prečo si taký zlý oproti mne? Čo
som ti urobila? — A hľa, čím diaľ hovorí, tým viac sa jej hlas tíši, áno, i
slzy jej nabehli do očú.
    </tei:p>
    <tei:p>
     Janko ostal prekvapený.
    </tei:p>
    <tei:p>
     — Ja som ti
zlý? — spytuje sa. — A ty nebočíš vždy odo mňa? Radšej vidíš krivého Miša ako
mňa.
    </tei:p>
    <tei:p>
     — Ale ja? Kto ti to povedal?
    </tei:p>
    <tei:p>
     — Nuž a či som i v nedeľu
večer nevidel, ako si sa mu usmiala?
    </tei:p>
    <tei:p>
     — Ja že som sa mu usmiala? Aha!
Akože by som sa nie, keď som videla, čo vystrájal. Bol taký smiešny.
    </tei:p>
    <tei:p>
     —
A pre inšie nie?
    </tei:p>
    <tei:p>
     — Ako to myslíš?
    </tei:p>
    <tei:p>
     — Nuž reku tak, len — no vieš…
Ale veď ty vieš… Či ho chceš?
    </tei:p>
    <tei:p>
     — Ale ja? — a tvár jej zvážnela. — Čo ja
mám doň? Daj ti mi bože! A ty zase len dodievaš… — a tu sa jej hlas znížil.
    </tei:p>
    <tei:p>
     — Ja nedodievam, ale pravdu hovorím, — a pokročil k nej.
    </tei:p>
    <tei:p>
     Marka
sa pohla.
    </tei:p>
    <tei:p>
     — Nejdi ešte, — skoro šeptom jej povedal.
    </tei:p>
    <tei:p>
     Marka
zadiveno pozrela.
    </tei:p>
    <tei:p>
     — Je to ten Jano, ktorý jej toľko nepríjemností
narobil? — hútala si.
    </tei:p>
    <tei:p>
     — Musím už ísť; otec ma bude čakať. Nesiem mu na
Krnovku obed. — Ale zato postála, ako čo by niečo čakala.
    </tei:p>
    <tei:p>
     Janko pozrel
na ňu. Tie jeho oči tak milo hľadeli na ňu, že ich musela pred ním sklopiť.
    </tei:p>
    <tei:p>
     — Nebudeš sa už hnevať na mňa? — a hlas mu znel tak prosebne.
    </tei:p>
    <tei:p>
     Marka sa zapýrila a ostýchavo povedala:
    </tei:p>
    <tei:p>
     — Nie, ak nebudeš už
taký, ako si bol… taký zlý.
    </tei:p>
    <tei:p>
     — Oj, nie, neboj sa, — a slová sa mu sypú
ani láva. — Ale to poviem, že každý, kto sa ťa od týchto čias dotkne, alebo ti
niečo urobí, bude mať so mnou robotu!
    </tei:p>
    <tei:p>
     Zvonce na jaloviciach a spiežovec
na farskej Maline zacvendžali, stádo začalo sa pohýnať. Janko sa usmial na
Marku, ona naňho tiež a s hlavou veselo vztýčenou navrátil sa k otcovi, aby
pomáhal hnať stádo do Hája.
    </tei:p>
    <tei:p>
     Toto bol vývin ich mocnej lásky.
    </tei:p>
   </tei:div>
   <tei:div type="chapter">
    <tei:head>
     III.
    </tei:head>
    <tei:p>
     Markini rodičia, Remeňovci,
boli chudobní ľudia. Mali domček a pár zemičiek. Ale čože, keď boli zadĺžení,
ako sa hovorí, až po uši. A tak nie div, že veru pri všetkej usilovnosti
nemohli sa vyplatiť. Pred desiatimi rokmi vyhoreli a ako to býva, že jedno
nešťastie stihá druhé, tak i Remeňovcov stíhala jedna nehoda za druhou: raz sa
im vôl zdul, museli ho zabiť, druhý raz voda odniesla seno, tu zase stará
polihovala skoro celý rok. A kde gazdiná nedohliadne, tam veru nepribúda, ale
odbúda, akoby zem pohltila. Marka bola vtedy ešte malá a neskúsená, nuž čože
mal robiť Remeň, len ísť zavše k bohatému Práckemu, poprosiť ho, aby mu
požičal tu na opravenie domu, zas na vola, veď že mu poriadne zaplatí, aby sa
nič nebál, keď predá brdá, ktoré v zime narobí, tu zas keď vosk vybije.
    </tei:p>
    <tei:p>
     Prácky zašomral, zdráhal sa, ale potom predsa len dal na dobrý úrok.
Dlžoby rástli, brdá a vosk sotva dostačili na splácanie úrokov. K tomu starý
Remeň nemal mnoho šťastia. Vše ho nehoda potkala a preto bol trocha
malomyseľný, všetkého sa bál a už vopred pri každom podujatí mal istú
predtuchu, že sa mu nezdarí. To ho urobilo zmalátneným a klátivým. K tomu
začal myslieť na niečo neobyčajné. Veril, že nejakým zázračným spôsobom bude
mu spomožené. On vedel mnoho povestí o zmokoch, o miestach, kde sa presúšajú
poklady. Veril pevne, že na Jána o polnoci otvorí sa zem, aby ukázala svoje
peniaze. A nedal si nikdy vybiť z hlavy, že by v zrúcaninách drienockého hradu
nebol zakopaný poklad. Viac ráz stalo sa najmä v lete, keď spával na dvore pod
košatou hruškou, že potíšku sa skĺzol zo svojho lôžka a vykradol sa von. A ako
ticho šiel, tak zase tíško vlúdil sa naspäť, že zriedka zbadali jeho tajomný
odchod.
    </tei:p>
    <tei:p>
     Markina matka bola na svoje roky ešte dosť herská osoba. Črty
tváre mala pri svojej dobrosrdečnosti dosť rázne. Mnoho košov malín, jahôd,
hríbov, čerešieň, kúpených z blízkej dediny Hosťoviec (ktoré boli chýrne na
ovocie, na čerešne), potom sliviek atď. odniesla na svojom chrbte do blízkeho
mesta, kde na rínku alebo z dediny na dedinu idúc odpredala a vrátila sa domov
s dobre zaslúženým grošom, nikdy nezabudnúc pritom doniesť svojmu miláčkovi
Marke v ručníku zaobalený dar, už či peknú kvetastú stužku, či paťolat ani
sneh biely na oplecko alebo peknú kvetavú látku na sukňu.
    </tei:p>
    <tei:p>
     — Lebo
dievča, — ako vravievala, — treba vždy niečím obnoviť, aby nezovšednelo a
potom nemusí i ona ich biedu na sebe ukazovať. Radšej číru zapraženého si
zajesť doma ako všetko pustiť dolu gágorom a na posmech svetu sa ukázať i v
deň boží v ošumelých, zaplátaných šatách.
    </tei:p>
    <tei:p>
     A tak už od malička začala
ukladať pre dievča do truhly, aby, keď sa vydá, nepovedali, že mala
neporiadnu, daromnú mater. Pod jeseň obyčajne za temnej noci prichádzal k nim
na noc zo susednej maďarskej dediny Miháľ báči, chlap ozruta, vyše siahy
vysoký, kostnatý, chudý. Kto ho nepoznal, veru ľahko sa ho i zľakol. Ale ináče
Miháľ báči bol tichý človek, neurobil nikomu nič zlého. Len jednu chybu mal,
že rád napriek robil financom, ktorí ho i striehli, ale, môž byť i na ich
šťastie, nikdy ho nelapili nesúceho hodné vrece dohánu, dovážaného až od
Miškovca skrze Radnóťanov, ktorí celú stolicu zaopatrovali opravdivým
panenským, ale tuhým ani paprika.
    </tei:p>
    <tei:p>
     Obyčajne potom Remeňová tiež prevzala
aspoň dvadsať funtov dohánu a chodievala predávať po susedných obciach. Ľudia
ešte neboli tak veľmi na trafiku naučení. Nuž takíto predavači vždy boli milí
už či vo farách a či v iných obyčajných domoch, kde sa dymievalo z fajok.
    </tei:p>
    <tei:p>
     Marku mali rodičia veľmi radi, bo veď bola jedináčka, odkedy im druhé
deti pomreli. Marka tiež ľnula opravdivo k nim, ale predsa ako by bola mala
viac citu pre otca, ktorého vždy veľmi ľutovala, keď ho videla skľúčeného po
nejakom nezdare. Vtedy obyčajne prišla k nemu, vypočula ho i poplakala si a o
chvíľku mu to vybila z hlavy, prehovoriac ho. Tu zase nejaký žart urobila a
bola šťastná, keď mohla vylúdiť čo aký malý úsmev na jeho tvári.
    </tei:p>
    <tei:p>
     Otec
obšmietal sa na dvore. Niečo oprával na voze. Mal ísť skálie voziť na cesty,
keď zjavil sa Ondro, sluha Práckeho, aby išiel k nim. Remeňa znepokojilo.
    </tei:p>
    <tei:p>
     — Čo chce so mnou? Načo ma volá? — premýšľal, kým si prehodil kabanicu
cez plece.
    </tei:p>
    <tei:p>
     Ondro, územčistý, nízko urastený, bol už vyše päťdesiatich.
Silne šedivasté dlhé vlasy mal začesané v polooblúku ohnutým hrebeňom, ktorý
ich držal v poriadku, aby sa mu nerozliezli na všetky strany. Oči sa mu
blyšťali spod hustých strapatých obŕv a pod hodne spľašteným nosom trčali mu
nakrátko ostrihané fúzy, ako by mal kúsok kožky z ježa prilepený. Obyčajne
okolo úst mu pohráva škodoradostný úsmev. No teraz je nahnevaný. Obrvy má
stiahnuté tak, že tvoria pod čelom jednu nepretrhnutú čiaru, nozdry sa mu
kedy-tedy zachvejú a často si na bok odpľuje, čo je znakom jeho veľkej nevôle,
a pritom si šomre pod nos.
    </tei:p>
    <tei:p>
     Remeň sám mal svojej starosti dosť, nezbadal
na Ondrovi, že je napaprčený. Ani nepozrel na neho, len sa tak poberal zo
dvora. Ondro sa za ním ponáhľal.
    </tei:p>
    <tei:p>
     — Čože tak utekáš, ako by ťa niekto
hnal? — zadudral naňho. — Či sa vari hanbíš so mnou ísť ako so sluhom, keď ťa
volám ku gazdovi? — a zlostný úsmev mu preletel po tvári.
    </tei:p>
    <tei:p>
     — Ale
horkýže! — vzdychol tento. — Čože sa máš posmievať, keď vieš, že nechodím ta
na hostiny, ale v druhej robote!
    </tei:p>
    <tei:p>
     — No len, no, veď sa nehnevaj, — vraví
Ondro uspokojený. — Veď ja to tak zle nemyslím. Veď ja hádam tiež viem, že i
tebe stúpa na päty. Bodaj by ho porantalo! Nazdáš sa, že mne je inak! — a hlas
mu vyrážal ten dôverný, ba spokojný tón, ktorým hovoríme, keď svoje biedy
vyprávame osobe zastihnutej tou istou nehodou a pritom cítime akési
zadosťučinenie a či ospravedlnenie, že veď, hľa, iní sú tiež tak ako i my.
    </tei:p>
    <tei:p>
     — Veď ty dobre vieš, — pokračoval Ondro, — že i ja som mal svoj kútik.
Už aký bol, taký bol, ale bol môj. Veď tiež vieš dobre, že mi nedal pokoja,
kým ho nedostal. Teraz, hľa, tam má vystavený hrdý magazín, a ja sa potĺkam
každý deň popri ňom a spávam v lete i v zime v jeho stajni, čakajúc, kedy ma
vypráši i stade, keď mu nebudem môcť hrdlačiť. Či sa nazdáš, že hádam od
toľkých rokov, čo slúžim, som si dačo zúbožil? Ľahko by to bolo jeden večer
prehajdákať. Reku, aspoň na staré dni… aby človek nemusel po ľuďoch prosiť. A
tu, hľa, bodaj by mu psi na kare trúbili! Vieš, išiel som úhor preorať. Úhor
porastený bodľačím, lemeš starý, len keď ti zaškripí do skaly a chrup, už bol
napoly. Eh! — odpľul si, — orať nemôžeš, musíš sa vrátiť. A vari mu sám
jazerný pošepol. Práve keď ja idem do dvora, on ti tam snorí po všetkých
kútoch. Inokedy vie sa trepať či po záboji, či po iných ľuďoch, a teraz —
práve teraz musel vidieť. Keby si len vedel, akú ti ten lapáliu narobil pre
ten lemeš. Ih! Nazdal som sa, že sa hneď tam prepadne, tak klial. Že či ho ja
budem okrádať?! Že nedám pozor, že viac škody… Ale kto by to i vedel všetko. A
to ti je ešte všetko nič. Ale čo myslíš — mal boha pri sebe? Nestiahol ti mi
za to staré železo tri zlatky z platu? No, reku, nech ti je na klince! — a
pozrel zadychčaný a rozochvený na Remeňa, čo na to povie.
    </tei:p>
    <tei:p>
     Remeň mlčal.
Hlboký vzdych vydral sa mu z pŕs a hlava sa mu hlbšie sklonila. Ondro, keď ho
videl takto ustarosteného, len sa podrmal, zahmkal a šli mlčky popri sebe.
    </tei:p>
    <tei:p>
     Tak prišli k Práckemu. Prácky bol veľký boháč. Ľudia vraveli o starej
biblii, ktorú mal vždy zatvorenú v almare, že za každou stranou má novú
novučičkú stovku položenú. Čo je pravda, čo je nie, nevedno, ale že sa často
prevracal v nej, najmä keď niekto potreboval požičať si, to je istá vec. Celá
dolina chodila si k nemu vypožičiavať. Mal v rukách celý obchod s voskom, lebo
on prekúpil celú zásobu vosku od voštiniarov. Býval v jednoduchom, pravda,
škridlou pokrytom dome, ktorý nelíšil sa od druhých iným, len že bol trocha
priestrannejší. K domu bolo pristavené viac menších a väčších budov, veľké
magazíny, komory, stodoly, staje a chlievy, ktoré navonok neukazovali mnoho,
ale zato boli nabité najrozličnejším tovarom, takže všetko zdalo sa úzkym a
malým. Sám Prácky bol zavalistý, otylý, viac naliaty než zdravo tučný chlap,
asi šesťdesiatročný. Jeho oblek bol cele gazdovský, nič sa nepanštil. Na oblek
nedal mnoho a obyčajne na kupecké cesty chodil ošumelo, možno z opatrnosti.
Stalo sa, že v Pešti mu dali grajciar v sklepe ako žobrákovi, hoci mal vo
vrecku vyše desaťtisíc. Triasol sa za majetkom. Kde záujem hmoty vyžadoval,
tam nemal milosrdenstva. A čo si raz zaumienil, to vykonal so železnou vôľou.
Ľud ho nemal rád už i preto, že vyšinul sa majetkom vyššie od neho, ale i pre
jeho krutosť, ktorou sužoval často svojich dlžníkov, najmä tých, ktorí
neprospievali, už či svojou vinou alebo nie, to mu bolo všetko jedno, bo držal
ich obyčajne za darebákov, ktorí nevedia si vážiť jeho peňazí a preto sú ani
nie hodní, aby ich podporoval a jeho peniaze aby prepadli u nich. Obyčajne bol
málovravný, ba nevrlý. Doma zriedka kedy prestúpil hranicu striedmosti. Ale
keď prišiel do mesta, obyčajne zhŕkla sa okolo neho „tá háveď stoličná“, ako
pomenoval pisárov a rozličných úradníkov, ktorí ho čakali, aby sa mohli
zadarmo dobre napiť. On ich napojil. Niekedy i tri dni zabával sa s nimi.
Tieklo víno, hrali cigáni, až tak vrelo, lietali peniaze. On obyčajne nadal do
vôle každému, kto sa s ním zabával. Pajtáši sa len smiali na ňom, obrátili
všetko na smiech a žart, bo veď im tak dobre bolo ako rybe vo vode. Bol
bezdetným vdovcom už asi desať rokov. Zlé jazyky povrávali o ňom rozličné
ľúbostné pletky, ale on sa tváril, ako by ani nepočul, ani nevedel. Žil si
podľa svojej vôle, nepozerajúc ani napravo ani naľavo.
    </tei:p>
    <tei:p>
     Remeň vstúpil
veľmi ticho a ponížene do izby. Klobúk, ako sa patrí, sňal si, poklonil sa
úctivo, zastal neďaleko dvier a čakal, kým sa Prácky obráti proti nemu. Tento
bol práve za stolom a prehŕňal sa v almárke, ktorá stála v kúte. Neobzrel sa,
ako by ani nepočul, ale prezeral a vyberal rozličné písma a skladal ich zase
na hŕbku. Tak to trvalo drahne, až odrazu bez všetkého prechodu pozrel ostro
na Remeňa.
    </tei:p>
    <tei:p>
     Remeň hľadel naň úzkostlivo.
    </tei:p>
    <tei:p>
     — Práve dnes som
pozeral, — začal Prácky, — písma. I vidím, že už máš prebrané. Skoro ani tvoj
majetok je nie toľko hoden, čo som ti už dal. Už mesiac prešiel, čo mi
nedonášaš ani úroky ani z drieku nič.
    </tei:p>
    <tei:p>
     — Veď, pán gazda, ja som už i
chcel.
    </tei:p>
    <tei:p>
     — Chcel, vždy chcel… Čo ja mám z toho, že si chcel, keď nič
nedonesieš. Dal som ťa zavolať, či chceš platiť, a či nie? Peniaze potrebujem.
Hľa, kúpil som majetok v Poňatej, nuž ti hovorím, aby si si našiel a mňa
vyplatil.
    </tei:p>
    <tei:p>
     — Len, prosím vás, pozhovejte, pán gazda, — modliká sa
prestrašený Remeň. — Kde ja teraz nájdem, keď mi nik nedá a predať by nechcel.
Veď sa už len dáko postarám, aby som ten úrok i niečo z drieka mohol zaplatiť.
    </tei:p>
    <tei:p>
     — Eh, čo! To ty hovoríš už koľko ráz, a nikdy nič nespravíš. Už ti
neverím. Ale aby si sa mal čoho držať a aby si sa nenazdal, že ti nedám času
zaopatriť si, tak si zapamätaj, že od dnes na pol roka donesieš mi všetok dlh
i s úrokami, lebo ináče ťa dám na bubon.
    </tei:p>
    <tei:p>
     Remeň stál omráčený, ako by ho
niekto polenom bol udrel po hlave. Ani nevedel, ako vyšiel von, len keď sa
zišiel na dvore s Ondrom, ktorý, keď ho zazrel, ako by náhodou prešiel popri
ňom a pozrúc naňho, zašeptal:
    </tei:p>
    <tei:p>
     — No, čo? Dáky si nie veselý! Ih! Kto by
sťato išiel veselo?!
    </tei:p>
    <tei:p>
     Remeň len mávol rukou, hrdlo mu niečo stislo,
takže nemohol ani prehovoriť a slzy mu nabehli do očú.
    </tei:p>
    <tei:p>
     — No len, no, —
vraví Ondro, — veď všetko do času. Veď ešte ani on nepreskočil, — a pozrel
bokom do obloka.
    </tei:p>
    <tei:p>
     Prácky vyšiel na dvor. Pozrel na oboch. Strhli sa, ako
by ich pri nejakom hriechu dopadol. Odskočili od seba. Zamračil sa.
    </tei:p>
    <tei:p>
     —
Čo snoríš za druhými! — okríkol sa na Ondra. — Nemáš čo robiť, len vyzvedať a
do všetkého nos pchať?
    </tei:p>
    <tei:p>
     Ondro niečo pohundral, čo malo byť vyhováraním a
potichu stratil sa na dvore.
    </tei:p>
    <tei:p>
     Remeň, keď prišiel domov, nepovedal nič,
len zhodil zo seba kabanicu a vyšiel zase na dvor. Žena mu nebola doma, len
Marka. Keď ho zazrela takého utrápeného, vyšla za ním a vzala metlu do ruky,
ako by chcela smeti zamiesť. Priplichtila sa k nemu a pozrela mu milo do očú.
    </tei:p>
    <tei:p>
     — Čo vám je? — spýtala sa ho.
    </tei:p>
    <tei:p>
     Otec, aby nemusel hľadieť na ňu,
odišiel od nej preč.
    </tei:p>
    <tei:p>
     — Ako jej len povedať, že už nebude dlho v
rodičovskom dome, že — — eh! Nie, len ešte teraz nie, veď pol roka je dlhý
čas, veď môže sa ešte všetko ináč obrátiť, — a to ho trocha uspokojilo. A aby
Marka viac doň nedodievala, odvrkol: — Čo chceš len vždy? Daj mi pokoj s
tvojou zvedavosťou. Staraj sa, aby v dome bol poriadok, a nie do všetkého
strkať nos.
    </tei:p>
    <tei:p>
     Marke bolo divne počuť tak hovoriť otca, ktorý jej nikdy
neublížil a ktorý sa jej obyčajne so všetkým zdôveril. — A tu, hľa, teraz čo
je to? — myslela si a prišlo jej ľúto, že ju otec tak kruto odbil. I odišla
tíško do domu, ale vše pozrela oknom na dvor, čo robí otec. Nemohla sa dlho
uspokojiť, čo bola za príčina, že ju otec odbil.
    </tei:p>
    <tei:p>
     Otca to mrzelo trocha
i bolelo, že Marka taká zahanbená a zarmútená vošla do domu, ale z druhej
strany i bol rád, že sa jej sprostil, aby mohol byť samotný so svojou
starosťou a myšlienkami.
    </tei:p>
    <tei:p>
     Už bol večer, keď žena prišla domov z
kapustniska, kde priesadu presádzala. Len čo podojila Rysuľu, Marka už bola
nachovala za ten čas i husi i prasce, ešte i volkom hodila za náručie senca.
Sadli za stôl, aby požili skromnú večeru. Mať bola hovorná, rozprávala, čo
skúsila, kde čo nového, ako vyzerá na kapustnisku. Ani nezbadala, že muž a
Marka mlčia.
    </tei:p>
    <tei:p>
     Marka, keď už ostatnú lyžicu poumývala a poutierala, ticho
vyšla z chyže a utiahla sa do komôrky. Zhodila zo seba vrchné šaty a ľahla si.
Tak jej bolo otupno, tak sa cítila samotná. Z diaľky ozýva sa spev kamarátok.
Zaiste sa ihrajú ešte pri mesačnom svetle. Ona netúži za tým. I hlas píšťalky
počuť. To iste šuhaj ide ku dievčine na posiedku. — A ona nemá nikoho! Jej
Janko bohvie kde je, či žije, či zahynul. Nevie, len cíti pustotu okolo seba.
Otec je tiež dnes taký znepokojený. Húta si, čo to zas len bude. Nával žiaľu
ju opanoval, zaryla tvár do podušky a prúd sĺz jej vyhŕkol z očú.
    </tei:p>
    <tei:p>
     V
izbe otec nemohol zaspať. Trápila ho dnešná udalosť. Obracal sa z boka na bok
a pritom často vzdychal. Žena to zbadala.
    </tei:p>
    <tei:p>
     — Čo ti je, že nespíš?
    </tei:p>
    <tei:p>
     Robil sa, ako by nepočul. Chcel nasilu zaspať, ale spánok mu
neprichádzal na viečka, a čím ďalej, tým bol nespokojnejší. Nevidel pred sebou
nijakú budúcnosť. Už sa videl, ako vychádzajú on a žena s batôžkom zo svojej
chalupy.
    </tei:p>
    <tei:p>
     — Ako to len bude? — myslel si. — Od hanby skapem. A Marka? Čo
len s tou? — Nemohol vydržať, obrátil sa zase a vzdychol: — Bože môj, zmiluj
sa nad nami!
    </tei:p>
    <tei:p>
     — Čo ti je? — spytuje sa prestrašená žena a posadila sa na
posteli.
    </tei:p>
    <tei:p>
     — Daj mi pokoj! Dosť, keď ja viem, čo mám. Ešte i teba trápiť?
Veď ešte dosť času máš na to, aby si sa dozvedela.
    </tei:p>
    <tei:p>
     Žena sa nedala
odbiť, kým jej muž nepovedal všetko. Zaplakala.
    </tei:p>
    <tei:p>
     — Prečo len všetko na
nás letí! — hovorila. — Prečo nie i na druhých? Hospodine! Či sme už len my
najhorší, že nás takto tresceš?
    </tei:p>
    <tei:p>
     — Žena! Nerúhaj sa proti bohu, — vraví
muž a sám ako by dostával sily. — Ani nezvieš, akým náčinom nám bude
spomoženo. Poručeno pánu bohu!
    </tei:p>
   </tei:div>
   <tei:div type="chapter">
    <tei:head>
     IV.
    </tei:head>
    <tei:p>
     Záboj bola budova na konci dediny pri kraviarni. Holé
štyri múry boli pokryté vysokou, šindľom pobitou strechou. Vnútri neďaleko
dvier vo veľkej peci blkocú celé štiepy dreva. Plameň oblizuje veliký kotol, v
ktorom ako nejaká smola frflocú voštiny. Mieša ich veľkou lopatou Paľo Päták,
aby neprihoreli o bok kotla. Na prostriedku stoja dva vysoké, veľmi hrubé
stĺpy, ktoré na vrchu spojené sú vodorovnou silnou hradbou. Na oboch
vyčnievajúcich koncoch hrady pripevnené sú dlhé a veľmi mocné reťaze, na
ktorých visia ťažké kláty, zvané baranmi. Medzi týmito stĺpmi stojí ozrutná
klada, okresaná na podobu veľkého suda a zvnútra vydlabaná. Do tejto dutiny,
vystlanej slamou, lievajú vriace voštiny, ktoré pritom prichlopia takzvaným
tanierom, totiž štvoruhlastým, asi na stopu hrubým drevom. Naň preložia hradu,
ktorej oba konce vopchajú do dier vydlabaných v stĺpoch. Aby hrada priliehala
a tlačila voštiny, vopchajú do medzier kliny, ktoré potom vbíjajú baranmi
hlbšie a hlbšie. Na klade sú dva zárezy. Z horného vyteká vosk a po žliabku
vedený je do kade, z dolného ide ako čierna káva sfarbená voda.
    </tei:p>
    <tei:p>
     Remeň
sedel pri kadi. Vzal krátku paličku, „merťuk“, namočil ju do studenej vody,
aby sa vosk ľahko zošúľal z nej a pichol ju do kade. Podržal za chvíľku, potom
ju vytiahol. Koniec jej bol oblepený krásnym žltým voskom. Položil ho na
kladu. Vosku bolo viac ako na štyri prsty. Usmial sa. Vosk zošúľal z paličky,
hodil do kade a spokojne šiel si sadnúť ku svojim kamarátom, ktorí sedeli pri
stene na hrubej lavici.
    </tei:p>
    <tei:p>
     Martin Šuňavec a Ondrej Konopa, druhovia
Remeňovi, pomáhali mu vybíjať voštiny, aby zase druhý raz on bol im na pomoci.
Proti nim na klátik sadol si Remeň a počúval, ako si živo rozprávali svoje
skúsenosti z poslednej cesty.
    </tei:p>
    <tei:p>
     — Čože je vám, — skočí im Remeň do reči,
— vy si chodíte po rovine ako dlaň z tane na taňu, slaniny a bieleho chleba
nikdy nezabažíte, ale ja chodím po vrchoch a dolinách, po skalách. Tu zahviždí
vietor, že sa nazdáš, že hneď zmeravieš, a už chujavica je taká, že na desať
krokov nevidíš. Veru bože, pretrpí človek veľa, kým nazbiera trochu tých
voštín.
    </tei:p>
    <tei:p>
     — Daj si pokoj, kamarát, — vraví Martin Šuňavec, vysoký,
plecnatý chlap. Vlasy má už šedivasté, ale zato tvár mu je zdravá a červená,
div že mu nepukne. — Vlani som bol okolo Níreďházu. Blata, bože môj, až po
kolená. Za každým krokom som sa nazdal, že mi čižma tam ostane. Pozeráš na tú
vežu, ktorá sa ti tak blízko zdá, a tu hodiny a hodiny prejdú, kým sa
dotrepeš. Nazdal som sa i s Ondrejom, no, reku, už tu musíme dušu vypustiť.
Keď sme prišli do dediny, boli sme cele vyzváraní, mohol z nás vodu žmýkať. Aj
opätok som si stratil.
    </tei:p>
    <tei:p>
     — Ja som, pravda, opätok nestratil, ale zato,
bodaj by ho i s Kriváňom, nohy som si tak doráňal, že na to nezabudnem, kým
budem žiť.
    </tei:p>
    <tei:p>
     — Nuž a akože sa to stalo?
    </tei:p>
    <tei:p>
     — Ale, viete, chodím vám
už po tom Liptove zo tridsať rokov a kedykoľvek idem ta a kdekoľvek sa len
obrátim, všade vidím jeho krivý nos. Len keď ho oblaky zastrú, vtedy ti zmizne
z očú. Už som si dávno myslel, že keď je taký vysoký, či ozaj nebolo by vidieť
z neho i našu dedinu. Veď som počul, že do Miškovca a až po Krakov vidno z
neho. Tak, reku, vybehnem naň a poobzerám sa, aby som mal nejakú pamiatku. No,
veď som ju i mal. Prišiel som do Važca, najmem si tam jedného Važťana, aby ma
vyviedol na Kriváň. Zjednali sme sa na dve zlatky. Musel mi čert pošepnúť, aby
som šiel bosý. Reku, čižmy chrániť načim na cestu, lebo to je najhlavnejšie,
dobré čižmy. Ideme, ideme po skaliskách, kosodrevinách, potom zas len skala na
skale, a to skaly tvrdé, ostré, tak mi nohy doráňali, že som sa ledva
vyštveral hore. Keď sme už hore boli, nesadne ti oblak na nás? Takže sme
plávali v ňom. Začne ti tu popŕchať, durkotať, hučať ako tisíc striel. Reku,
nikdy sa ty nevrátiš sťato, ani viac nebudeš voštiny skupovať. Len-len že sme
sa vrátili naspäť. Nohy som mal dokrvavené a opuchnuté ako stupky. Vtedy som
sa zaveril, že čo by bol hneď z vosku celý, už viac nikdy moja noha nevstúpi
naň. Do týždňa som si nemohol obuť čižmy.
    </tei:p>
    <tei:p>
     Len čo dovŕšil, tu Päták
skríkne:
    </tei:p>
    <tei:p>
     — Otvorte kladu!
    </tei:p>
    <tei:p>
     Ihneď vyskočili, odbili kliny, tanier
vzali a začali vyberať na koláč stlačenú slamu, naplnenú nepotrebnou látkou
voštín. Položili potom novú slamu a už velikou medenou varechou nalieval Päták
novú dávku vriacich voštín. Priložil tanier a kladu; kliny sprvu len trocha
vbili, ale o nejakú chvíľku, keď už menej tieklo z klady, chytil jeden
jedného, druhý druhého barana za rukoväte a sprvu len pomaly rozkynáčili,
potom rozbehli sa celou silou tak, že ich baran naddvihol, že sa sotva
dotýkali zeme koncom palca. A vtedy dodajúc ešte strk, pustili ich tak silne,
že až zadunelo a celý záboj sa otriasol.
    </tei:p>
    <tei:p>
     Remeň medzitým varechou
vyberal z vrchu kade čistý roztopený vosk a lieval do väčších a menších
šaflíkov, zvlažených vodou, aby sa neprilepil, ale tam stvrdol a prijal podobu
nádoby.
    </tei:p>
    <tei:p>
     Dvere sa otvorili a vstúpil Prácky. Ani ho nezbadali, keď
vošiel.
    </tei:p>
    <tei:p>
     — Pán boh pomáhaj! — skríkol nad Remeňom, ktorý práve vylieval
vosk do šafľa. Zľakol sa tak, že mu mala varecha vypadnúť z ruky.
    </tei:p>
    <tei:p>
     — No,
čo si sa tak zľakol? Či som mátoha a či čo? Azda práve teraz miešaš smolu do
vosku?
    </tei:p>
    <tei:p>
     — Ale ja? — jachce Remeň. — Nech sa tu nepohnem, ak len takô som
vložil ako za necheť… No, to už nie! — rozhovoril sa. — To je vosk ani zlato.
Voštiny boli dobré, nie splesnené ani zmoľavené, bude príma.
    </tei:p>
    <tei:p>
     — Veď ja
to dávno viem, že vy inšie ani neviete, len vychvaľovať tovar. Ale keď ho
odveziem do Pešti, mám sa ja tam napočúvať. A ja vám ho platím tak, ako sa
patrí. Koľko ho budeš mať?
    </tei:p>
    <tei:p>
     — Bude ho asi cent.
    </tei:p>
    <tei:p>
     — Cent, hm, cent…
Nebude z teba nikdy nič! Požičia si na cestu, príde modlikať. Gazdíčko, ak
daj, tak daj, a keď mu pomôžeš, či sa ti usiluje? Donesie cent. Keď mi
vyplatíš trovu, nuž málo ti ostane na interes.
    </tei:p>
    <tei:p>
     Remeň stál pred ním ako
starý hriešnik.
    </tei:p>
    <tei:p>
     — A čo to máte v tom krčiažku?
    </tei:p>
    <tei:p>
     — Ale trocha toho
páleného som dal doniesť kamarátom. Či sa vám bude páčiť? — a už zodvihol
krčiažok i sklenku. — Dobrá terkelica, — až tak hreje, — a žmurkal nesmelo na
Práckeho, aby mu urobil chuť. — Nepohrdnite, — a podával mu.
    </tei:p>
    <tei:p>
     — Nebudem.
Ja som už jedol. Len si nahaj. Mám ja dosť, keď chcem, — a odišiel bez
pozdravenia.
    </tei:p>
    <tei:p>
     Prácky bol celý deň namrzený. Ráno, ako vstal, šiel prejsť
sa po dvore, aby videl, čo sa robí. Náhodou vstal o pol hodinky skôr. Vidí
Zuzu, gazdinú, rýchlym krokom dolu dvorom do dediny kráčať.
    </tei:p>
    <tei:p>
     — Kde ideš?
— spytuje sa jej.
    </tei:p>
    <tei:p>
     Zuza, ako by nepočula, kráča ďalej.
    </tei:p>
    <tei:p>
     — Či si
hluchá?
    </tei:p>
    <tei:p>
     Zuza nezastala, ale len idúcky odpovedala:
    </tei:p>
    <tei:p>
     — Idem trochu
k Anči. — Hlas jej znel neisto a pritom bolo zbadať, že nesie niečo pod
zásterou.
    </tei:p>
    <tei:p>
     — A čo to máš?
    </tei:p>
    <tei:p>
     — Ale nič… len trocha — —
    </tei:p>
    <tei:p>
     — Nič,
ako nič, len ukáž. Však ver zase odnášaš ako zmok tej tvojej hlavnej dievke! —
a priblížil sa k nej, chytil ju za ruku.
    </tei:p>
    <tei:p>
     — Joj, dajteže mi pokoj! Akí
ste vy! — bránila sa Zuza, červená i od hanby i od jedu.
    </tei:p>
    <tei:p>
     — No len ukáž,
čo je to! — skríkol. — Á, to si mi ty za gazdiná! — keď videl, že má dosť
hodný hrnček naplnený masťou. — Pekná gazdiná, môžem povedať, čo vynáša z
domu, aby svoje fagany kŕmila z ukradnutého. Na, tu máš! A choď, kde ti ďaka,
— a tresk, hodil jej hrniec do chrbta. — Nebudeš ty viacej odnášať z môjho
dvora!
    </tei:p>
    <tei:p>
     Zuza plačúc šla. Mala na chrbte ako dve dlane fľak od masti.
    </tei:p>
    <tei:p>
     Práckeho skoro prešiel hnev. Obed mu nijako nechutil. Darmo je, Dora,
slúžka, nevie mu tak ulahodiť ako Zuza. Hneval sa i na ňu i na sám seba. Vzal
palicu a šiel sa vyvŕšiť do záboja.
    </tei:p>
    <tei:p>
     — To nič nestojí, — mrmlal si popod
nos, keď vychádzal zo záboja. — Musí to ináč byť. Nemôžem takto osamote. Či
chcem, či nechcem, musím si niekoho na krk zavesiť. Len koho? — usmial sa
povedome. — Len by chcel — hocktorá by sa rada prechodila po mojom dvore a
veľmi rada mala by kľúče za pásom. Hm! Staré ohreblo si vziať, to by mi bolo
načim, aby mi stenalo a dudralo! Mladé? Eh, daj si pokoj, starý blázon. Už ti
mohlo dosť byť hlúposti. To by sa len pucovalo, fintilo, len do zrkadla
hľadelo a môž byť že ešte i za chrbtom — — Eh! — šomre si ďalej. — Všetko je
nič. Ešte tá Zuza by aspoň navariť vedela a i v poriadku drží, ale odvláča,
odvláča… A nemáš nikoho, kto by ti dozrel, dohliadol tak ako sebe. Darmo je,
ja nemôžem všade… — Vtom zastal.
    </tei:p>
    <tei:p>
     Bol teplý júnový deň. V tej dobe, keď
je všetko v úplnom vývine, tráva na dedinskej lúke už bola bujne vyrastená.
Stĺpiky zo šťavy už začínali tvrdnúť. Čo deti veľmi dobre pocítili, keď ich
išli trhať, aby sa ich kyslastou chuťou občerstvili. Červená i biela ďatelinka
bola v kvete a na blízkej Krnovke bujné obilie vlnilo sa v svetlozelenkavej
farbe. Pestrý motýľ oblietol Práckeho a sadol si na pár krokov pred neho,
voľne pohybujúc krídlami. Asi na dvadsať krokov od neho tiekla riečka, ktorej
brehy boli porastené tmavým jelším a šedivou vrbinou. Pod stromami sa zelenala
bujná trávička, kde-tu širokolistým lopúchom a malebným čertovým rebrom
prerastená. Tam bolo vidieť starú hus s húsatami, ktorým už krídelká
obelievali, skubať trávu a spod jelší počuť bolo čistý dievčí spev, tak bôľny
a citný, že Prácky ani sám nevedel, prečo zastal na chvíľu. I blížil sa
chodníkom k tomu miestu a krok tíšil, aby nepretrhol speváčku. Prišiel cele k
brehu rieky. Zastal. Neďaleko od neho sedela dievčina v tráve. V lone držala
šitie. Nešila, ale, ako by jej myseľ ďaleko lietala, pozerala pred seba do
rieky, ktorá pod jej nohami metala svoje drobné vlnky a ticho šumela. Bola
ozaj krásnym zjavom. Prácky zatajil dych, aby nepomýlil speváčku svojou
prítomnosťou. Jej krásna tvár vyrážala zármutok a veľké oči, podobné modrine
nezábudky, ktorá lemovala povrch riečky, tak že spodné lístky zmáčali sa do
čistej vody, — vyrážali takú nehu, že Práckemu počalo srdce silnejšie biť.
Spod bieleho oplecka vykúkalo plné, slnkom ešte neopálené, ale len akoby
ružovým nádychom pretiahnuté rameno, aby sa zase stratilo v lone pod bielym
plátnom, prihotoveným na šitie. Foremné biele nohy, lemované červenou
sukienkou, ležali na mäkkej tráve a odrážali sa vo vode.
    </tei:p>
    <tei:p>
     — Kto je len?
— húta Prácky. — Že ju nepoznám… že som si jej nevšimol!
    </tei:p>
    <tei:p>
     Húsence okolo
nej skubkali trávu a jedno, zľaknúc sa žabky, ktorá pred ním skočila do vody,
spisklo a natiahnuc si dlhý krk vodorovne napred, s džavotom blížilo sa k nej,
ako by sa jej chcelo požalovať. Marka nezbadala húsa a ono, aby obrátilo
pozornosť na seba, skublo ju zobáčikom do nohy. Akoby zo sna vyrušená strhla
sa. Pozrela na štebotajúce húsa. Vzala ho do rúk a jeho jemným páperím pokryté
tielko pritlačila k lícu. Húsa strepotalo nôžkami a zapišťalo. Stará bežala k
nemu, zrazu zastala a zasipela. Marka pozrela v tú stranu a tu zazrela
Práckeho, ako nehybne naširoko otvorenými očami pozeral na ňu. Ako nejaký
prízrak sa jej zdal. Vykríkla od ľaku.
    </tei:p>
    <tei:p>
     — Hádam si sa ma zľakla? —
prihováral sa jej a pomaly sa blížil. Na tvári mu pohrával úsmev. Marka
skočila na nohy, urobila pokus o útek, no jeho hlas ako by ju prikoval. Krv
hnala sa jej do tvári od hanby, že ju Prácky prekvapil pri citoch, ktoré
skrývala pred svetom. Tvár jej planula a tu v rozpakoch stojaca, nevediaca, čo
má urobiť, bola sto ráz milšia a krajšia.
    </tei:p>
    <tei:p>
     — Nehanbi sa, dievka moja! —
Ale zastal, takým neprirodzeným sa mu zdalo osloviť ju „dievkou svojou“. — Či
som taký strašný, že by si sa ma mala báť?
    </tei:p>
    <tei:p>
     — Ja sa vás nebojím, ale — —
a tu sa zamlčala, ako by sa bola hanbila, že pravdu nehovorí. A pritom
prútikom zháňala húsatá pred seba, aby ich odohnala domov.
    </tei:p>
    <tei:p>
     — A ako sa
voláš? Čia si?
    </tei:p>
    <tei:p>
     — Remeňová, — odpovedá dievčina idúcky a poberá sa pred
ním. Stará hus pred ňou napredku nespokojne gagoce, obracia hlavu vše napravo,
vše naľavo a pritom cupká drobnými krokmi napred. Vidno, nerada je, že ju ženú
z paše. Marka sa neobzrela, len rýchlym krokom ženie husi domov, ako by ju
niekto naháňal.
    </tei:p>
    <tei:p>
     Prácky pozerá s úľubou za strojným dievčaťom.
    </tei:p>
    <tei:p>
     —
Hm! Remeňová… Ani by človek nepomyslel, že taký babrák má také dievča. No, či
ho vidíš! — a pohol sa domov.
    </tei:p>
    <tei:p>
     Keď prišiel domov, len čo sa poobzeral,
už sa zase namrzel. Izba sa mu zdala otupnou, štyri kúty len tak hľadeli
naňho. Tá tichosť mu bola teraz taká odporná. Nepočuje ani šúchajúce kroky
Zuzine. V kuchyni niečo zahrkotalo. Iste sa mačka ťahá medzi riadom, aby mohla
niečo polakovať. Nepočuje ani hlasné a zdĺhavé „šiíc“ a k tomu zvyčajný
prídavok nadáviek, bo veď kuchyňa je prázdna. Zuza sa durdí, plače a žaluje sa
u Anče, a Dora, tá teraz šla kravám odžať. Nie, to je nie na vydržanie! A ešte
keď nastal večer a Zuza neprišla, ani mu uvariť niečo, ba ani posteľ mu
postlať nevedeli. Celú noc sa prehadzoval. Tam ho tlačilo, tu zase jama, a kto
by to všetko i vypočítať vedel. Medzitým vše mu tanul na mysli obraz Markin.
    </tei:p>
    <tei:p>
     — Hm! — myslel si, — ako spieva ani slávik v klietke… Čo len klietku,
to by jej dal i zlatú… Ako sa zapálila, keď ma zazrela! Kde sa len vzala? No,
či ho vidíš, dievča ani lusk! Keby bol len o desať rokov mladší… A či by si tá
vykračovala, najmä keby ju strojnejšie obliekol! A tak posadiť do vozíka a
letieť s ňou do mesta a ukázať tej hávedi. Eh! Či by mi ju závideli! Nie, to
neurobím… — A keby ešte tak hodný, buclatý chlapec sa šúchal po dlážke a rúčky
vzťahoval k nemu! — Potomok, ach, potomok! — myslel si a vzdychol. — Čo bude
zo všetkého môjho bohatstva, keď umriem? Rozchycú ho ani krkavce a nezostane
po mne nič, len —
    </tei:p>
    <tei:p>
     Len nad ránom usnul.
    </tei:p>
   </tei:div>
   <tei:div type="chapter">
    <tei:head>
     V.
    </tei:head>
    <tei:p>
     Na druhý deň Prácky obliekol sa pečlivejšie ako inokedy, i
nákrčník si vzal nový, hodvábny. Nezabudol pozrieť ani do zrkadla. Nebol
spokojný s výzorom.
    </tei:p>
    <tei:p>
     — Eh! Čo tam po tvári, len nech je tu, — a buchol
si päsťou na vrecko kabáta, kde nosieval peniaze. Vzal palicu a šiel smerom k
Remeňovcom. Keď sa približoval, trocha sa okúňal. Myslel si:
    </tei:p>
    <tei:p>
     — Nie,
nebude dobre postrašiť hneď dievča. Treba najprv s otcom rozumne prehovoriť. —
Vošiel do dvora, nevidel ani márnej duše. Vstúpil do pitvora: prázdny i izba
prázdna. Kde len môže byť? — Tu by mohli pre nich všetko vyrabovať. Pravda, by
sa veľmi neobohatili, — doložil v myšlienkach, keď videl skromne zariadenú, no
čistú izbu. Práve chcel vykročiť, tu vošiel Remeň. Videl pred sebou cudziu
postavu. Sprvu nepoznal Práckeho v šere izbenom, len keď prišiel bližšie k
nemu. Krv mu stydla v žilách.
    </tei:p>
    <tei:p>
     — Čo len chce? On, boháč, u mňa? — Strhol
klobúk z hlavy a poníženým, od vnútorného pohnutia trasľavým hlasom vítal
Práckeho:
    </tei:p>
    <tei:p>
     — Vitajte u nás, sadnite si.
    </tei:p>
    <tei:p>
     Prácky, — div divúci, —
sadol si za jeho stôl. Hľa, nezdá sa ani nahnevaný, áno, ešte sa s ním
rukoval.
    </tei:p>
    <tei:p>
     — Čo len chce? — myslí si a rozpaky mu rastú.
    </tei:p>
    <tei:p>
     — Prišiel
som ťa vidieť. Tadeto ma cesta viedla, reku, pozriem i teba, ako sa máš. Kde
ti je žena?
    </tei:p>
    <tei:p>
     — Ale, nuž išla pár groší zarobiť. Čerešne šla predávať do
mesta. Včera ich bola naoberať v Hošťovciach. Ešte hen pred týždňom bola dala
závdavok na ne, ale nestihla len včera, — rozhovoril sa Remeň a pritom mu vždy
vŕtala v hlave myšlienka: — Čo to len vykvitne? Prácky nechodieva bez príčiny.
    </tei:p>
    <tei:p>
     — A Marka?
    </tei:p>
    <tei:p>
     — Ach, nuž tá… šla plieť a pokopať do kapustnísk.
Viete, to teraz veľmi zarastá. Vždy aby niekto tam prplal.
    </tei:p>
    <tei:p>
     — Máš hodnú
dcéru.
    </tei:p>
    <tei:p>
     — Chvalabohu, len že je zdravá, — odpovedá skromne a pritom
nemôže sa zdržať spokojného úsmevu. Hľa, i boháč si jej všimol.
    </tei:p>
    <tei:p>
     — Škoda
by sa jej bolo za kadejakého vydať.
    </tei:p>
    <tei:p>
     — A už ako pán boh dá. Ona je
chudobná; len podľa seba. Musí sa i ona trápiť, — a pritom otec rástol od
radosti nad takou pochvalou.
    </tei:p>
    <tei:p>
     — No už ja len toľko vravím, že by sa jej
svedčilo po gazdovskom dome prechodiť a kľúče od komôr za pásom nosiť. Čo? — a
usmial sa sebavedome na Remeňa.
    </tei:p>
    <tei:p>
     Remeň sa zmiatol. Nemohol si vysvetliť
počínanie Práckeho. Je to výsmech a či naozaj?…
    </tei:p>
    <tei:p>
     — Eh, čo! — myslí si. —
Nevidíš, blázon, že sa ti len vysmieva, že sa len ihrá s tebou ako mačka s
myšou? — Ach, neposmievajteže sa, gazdíčko, z chudobného dievčaťa.
    </tei:p>
    <tei:p>
     — Čo
vravíš? Ja sa posmievam? — a oči sa mu zablyskli. — Neposmievam sa a ani sa
nenazdaj, že kvôli tebe som prišiel. Prišiel som kvôli tvojej dcére Marke.
Chcem ju mať za ženu. Rozumieš? Za ženu, — a pozrel na Remeňa, či nevyskočí od
radosti nad takým ohromným šťastím.
    </tei:p>
    <tei:p>
     Remeň sedel ako prikovaný. Žiadosť
Práckeho bola taká neočakávaná, áno, ohromujúca, že bol ani omráčený.
Vypleštenými očami pozeral naň.
    </tei:p>
    <tei:p>
     Prácky zasmial sa nad jeho nesnádzou.
    </tei:p>
    <tei:p>
     Tento smiech ho priviedol k sebe.
    </tei:p>
    <tei:p>
     — Veď je to posmech. On robí
posmech zo mňa, — preblysklo mu hlavou. — Hľa, ako sa smeje, starý pes. —
Prešiel si rukou po tvári a spola namrzene, spola pokorne prehovoril: —
Neposmechujte sa z chudobného človeka. Povedzte, čo chcete, ale dievča vám nič
neurobilo, aby ste si smeli z neho posmech robiť. — Keď dokončil, zľakol sa,
ako sa len opovážil toľko povedať. — Teraz sa nahnevá a vyvŕši sa na mne i na
nej duplovane.
    </tei:p>
    <tei:p>
     Práckeho tešilo, že Remeň netrúfal si ani len pomyslieť
na možnosť toho. Ale chcel už i dokončiť vec, aby nejako ona neprišla. Preto
vážnym hlasom prehovoril:
    </tei:p>
    <tei:p>
     — Nežartujem, ani sa neposmievam. Chcem sa
oženiť. Len ma okrádajú… I včera Zuza vliekla pod zásterou masti v hrnci.
Vyprášil som ju. Nechcem byť sám. Rád by mať ženu, ktorá by ma opatrila,
dozerala a bola mi vďačná. Desať by mohol mať na každý prst: i starú i mladú,
ale nechcem ich. Včera som videl tvoju dievku husi pásť pri vode. Zapáčila sa
mi. Myslel som si: toto bude ona. Pravda, je mladá, ale si ju vychovám. Bude
mi vďačná za to všetko, čo jej dám… A prisám, bude bohatšia, ako sa nazdáte.
    </tei:p>
    <tei:p>
     Remeň začal chápať, že to ide byť naozaj. Pred ním sedel s otylou,
šedinami pokrytou tvárou Prácky. Tento človek chce jeho mladú dcéru. Za tohto
by sa mala zahrdúsiť? I cítil pocit hnusu. Nie!… Ale veď on ma môže ako
červiaka rozmliaždiť, Marku bez prístrešia na želiarstvo vyhnať a ináče by som
mal do smrti svätý pokoj… a ona v masti by sa kúpala a hodvábom odievala… I
pozrel bokom nesmelo naň. Starec, vyžitý starec sedel pred ním, ktorý tak
ostro hľadel na neho, že sa mu zdalo, ako by sa škľabil. Nová ťarcha mu padla
na svedomie. Nevedel, čo má robiť. Či sa tešiť a či sa báť?
    </tei:p>
    <tei:p>
     Prácky
pozeral naňho chvíľu a čakal, kedy už vyskočí od radosti alebo kedy už vypukne
v radostný smiech a či plač, keď ho tak veliké šťastie potká jemu byť tesťom.
Keď videl, že tento „hlupák“ nemá sa k ničomu, začal on.
    </tei:p>
    <tei:p>
     — No, čo?
Veríš, či neveríš? Nemám času. Povedz tak alebo inak. Ale si dobre rozmysli a
vedz, že vtedy chytaj šťastie, keď je tu. Čo som povedal, to je tak a nie
inak. Nie som mladý, ale zato som na to dosť bohatý, aby tvoju dcéru urobil
šťastnou.
    </tei:p>
    <tei:p>
     — Veď ja neviem, — začal Remeň. — Čo mu len mám povedať, ako
si pomôcť?
    </tei:p>
    <tei:p>
     — Nevieš?
    </tei:p>
    <tei:p>
     — Nuž ono — načim by sa bolo i Marky
spýtať, čo reku tá na to. Ja z mojej stránky, už ako ja, nemám nič proti tomu.
Ale, viete, ona, ako dievča — je… nuž je mladá.
    </tei:p>
    <tei:p>
     — Veď ja to viem, že je
mladá a ako taká by radšej mladého ako — staršieho, — a nešlo mu slovo „starý“
na jazyk. — A ja som to i chcel, aby sme sa my medzi štyrmi očami pozhovárali.
Ty si už vo veku. Pravda, nemáš ho nazbyt, ale, predsa vieš si rozložiť vec a
vieš, čo vám je všetkým na osoh a šťastie. Ja nejdem sľubovať, ale o tom buď
presvedčený, že sa o to postarám, aby rodič mojej ženy nechodil ako žobrák a
mať s čerešňami a dohánom na chrbte.
    </tei:p>
    <tei:p>
     Popod oblok prešiel niekto a v
zapätí cvakla kľučka na uličných dverciach.
    </tei:p>
    <tei:p>
     Prácky vzal klobúk.
Priblížil sa až k Remeňovi a rýchlo, udusujúc hlas, povedal:
    </tei:p>
    <tei:p>
     — Prehovor
s Markou. Vysvetli jej múdro, lebo vieš, čo je na vážkach, — a oči mu
zablyskli hrozbou. Remeň vycítil z tvrdosti hlasu, že tu ide o životnú otázku
a niet nijakej nádeje na nejaký iný východ.
    </tei:p>
    <tei:p>
     — Veď už urobím, čo budem
môcť —
    </tei:p>
    <tei:p>
     — No veď tak.
    </tei:p>
    <tei:p>
     Otvorili sa dvere. Marka, nesúc krčah vody,
vstúpila. Ešte vo dverách volala:
    </tei:p>
    <tei:p>
     — Apo, nenapijete sa čerstvej vody?
    </tei:p>
    <tei:p>
     Zazrela cudzieho človeka, poznala ho. Tvár jej vzbĺkla od studu.
Hanbila sa, ani nevedela prečo, a k tomu ju i strach prejal. Zostrašene,
zadivene pozerala naňho, ako by sa ho bola spytovala:
    </tei:p>
    <tei:p>
     — Čo si prišiel,
čo nám nedáš pokoja? Stála tak za chvíľku nepohnute.
    </tei:p>
    <tei:p>
     Prácky tiež cítil
stud pred ňou. I jemu udierala krv do tvári. Pred jej zrakom sklopil oči.
    </tei:p>
    <tei:p>
     — Eh! — myslí si, — starý blázon, ty budeš pred ňou oči klopiť a
červenať sa ako nejaké chlapčisko, ktorému ešte na gambách materino mlieko
neuschlo! — Usmial sa nad sám sebou.
    </tei:p>
    <tei:p>
     — Čo neprivítaš? — dohovára otec.
— Nazdajú sa, že nevieš.
    </tei:p>
    <tei:p>
     — Prepáčte, — zašepne a aby ukryla rozpaky,
utiera pri stene lavicu zásterkou. — Sadnite si u nás.
    </tei:p>
    <tei:p>
     — Ďakujem ti,
Marka, už idem domov. Ale možno, že si ešte prídem k vám posedieť, ak nebudeš
odo mňa utekať ako včera. Či som také strašidlo, že môžem len naľakať? —
hovoril žartovne.
    </tei:p>
    <tei:p>
     Marka od hanby sa len tak pýrila.
    </tei:p>
    <tei:p>
     — No, neboj
sa, — vraví on a blíži sa k nej. — Veď sa my pomeríme, všakver? — Potom ako by
si bol rozmyslel, povedal zbohom a vyšiel von. Remeň ho vyprevádzal.
    </tei:p>
    <tei:p>
     —
Apo, čo chcel tu? — spytuje sa Marka, keď Remeň vrátil sa do izby.
    </tei:p>
    <tei:p>
     —
Ale, nuž prišiel o vosk. Vieš, že som teraz vybíjal, nuž prišiel sa zjednať. —
Chudák luhal, aby nemusel povedať dcére pravú príčinu. Chcel sa najprv
pozhovárať so ženou a tá potom to už vykoná. Darmo je, ženy sú v takých
veciach najzbehlejšie.
    </tei:p>
    <tei:p>
     Marka verila i neverila, ale videla, že otec je
nie náchylný k rozhovoru. Nuž nechala tak a šla si po robote.
    </tei:p>
    <tei:p>
     Práve
zvonili na večer, keď Remeňová vrátila sa z mesta. Bola ustatá, ale zato
spokojná, lebo dosť dobre popredala. Mohla Marke i na kosičku kúpiť i ešte pár
groší čistého osohu doniesť. S úľubou vytiahla z batôžka v ručníčku zaviazanú
látku. Naschvál trocha pomalšie rozväzovala, aby Markinu zvedavosť stupňovala
a tak dojem zväčšila. S náležitou jemnosťou vybalila z papiera a potom
pretiahla na kolene, aby ju Marka videla a ocenila v celej jej kráse. Látka na
kosičku bola pestrá, plná zeleného lístia, rozvitými ružami i púčkami
obtočeného.
    </tei:p>
    <tei:p>
     Marka obyčajne mávala veľkú radosť, keď jej matka niečo
doniesla. Ale odkedy Janko bol preč, ako by bola utratila záujem, nič ju
netešilo. Tak to bolo i teraz. Usmiala sa i pochválila, ale že by sa bola
radovala tou detinskou, opravdivou radosťou, toho nebolo.
    </tei:p>
    <tei:p>
     Matka
vycítila, že to len naoko i pozrela na ňu.
    </tei:p>
    <tei:p>
     — Čože, vari sa ti nepáči?
    </tei:p>
    <tei:p>
     — Božechráň, čože by sa mi nepáčilo! Ba je veľmi pekná.
    </tei:p>
    <tei:p>
     — Človek
sa i naustáva i ešte nevyhovie, — zašomrala urazená a skladá dovedna, aby
odložila do truhly. — Na druhý raz si kúpiš ty.
    </tei:p>
    <tei:p>
     Keď Marka už odišla do
komory, aby si ľahla, prehovoril Remeň ku žene:
    </tei:p>
    <tei:p>
     — Počuješ, žena, poviem
ti novinu.
    </tei:p>
    <tei:p>
     — Čo za novinu?
    </tei:p>
    <tei:p>
     — Takú, že čo by si do súdneho dňa
hádala, neuhádneš.
    </tei:p>
    <tei:p>
     — Čože to môže byť?
    </tei:p>
    <tei:p>
     — Dnes bol tu Prácky.
Vieš prečo?
    </tei:p>
    <tei:p>
     — Zase pýtal peniaze? — spytuje sa úzkostlivo žena.
    </tei:p>
    <tei:p>
     — Peniaze? Čo len peniaze… Viac, omnoho viacej.
    </tei:p>
    <tei:p>
     — Nuž čo? Hovor.
Čo ma trápiš?
    </tei:p>
    <tei:p>
     — Marku!
    </tei:p>
    <tei:p>
     — Marku!? — vykríkla žena v údive.
    </tei:p>
    <tei:p>
     — Marku!
    </tei:p>
    <tei:p>
     — Ale naozaj?!
    </tei:p>
    <tei:p>
     — No, už je to tak a nie inak.
Vravel, že ho okrádajú. Zuzu odprášil. Našiel u nej hrniec masti, čo si niesla
Anči… Že by on vraj mohol mať i desať na jeden prst, ale že nechce len Marku.
    </tei:p>
    <tei:p>
     — Ale taký starý a naša dievka! Ih! Aby ťa i so starým capom! — hovorí
ona, ale z hlasu nevyznieva jej veľké pohoršenie, ba ako nejaké
zadosťučinenie. — Veď ja som dávno vedela, že naša Marka bude mnohým oči klať.
Ale že by práve Prácky, to mi predsa nejde do umu.
    </tei:p>
    <tei:p>
     — Veď i mne je
čudné. Ešte včera bol v záboji napaprčený. Zazrel na mňa, ako čo by ma chcel
zjesť… Videl ju vraj pri potoku husi pásť, tak že sa mu zapáčila… Teda? Čo
myslíš?
    </tei:p>
    <tei:p>
     — Veď ja neviem, — múdri sa žena.
    </tei:p>
    <tei:p>
     — Žeby sme si dobre
rozmysleli. Že matka jeho ženy by nesmela čerešne ani dohán viac na chrbte
nosiť.
    </tei:p>
    <tei:p>
     — Čo som i nosila, ale zato z cudzích mozoľov som nežila.
    </tei:p>
    <tei:p>
     — Zle je to všetko, — začal zase Remeň, ako by chcel nadpriadať.
    </tei:p>
    <tei:p>
     — Čo je zle? Že ju pýta?
    </tei:p>
    <tei:p>
     — Áno. Ak ju dáme, tak s ňou čo bude
pri takom, starom? Ak ju nedáme, vypomstí sa on na nás.
    </tei:p>
    <tei:p>
     Nastala
tichosť. Mlčali obaja, ako by rozmýšľali.
    </tei:p>
    <tei:p>
     — Hovoril si s Markou? —
ozvala sa ona.
    </tei:p>
    <tei:p>
     — Nie. Čakal som na teba, ty to lepšie vieš.
    </tei:p>
    <tei:p>
     —
Dobre! Ona je chudobná, on bohatý a starý. Pretrpí pár rokov a bude potom, keď
on umrie, paňou nad všetkým. Nech sa potom vydá, za koho chce.
    </tei:p>
    <tei:p>
     —
Čertovská baba! — pomyslel si Remeň. — Ako len tak môže… hneď všetko… Mne sa
tiež hmýrilo a ona ti hneď trafí klinec po hlave.
    </tei:p>
    <tei:p>
     — Len či ona bude
chcieť?
    </tei:p>
    <tei:p>
     — Ja nepôjdem zaň a čo hneď čo sa stane! — ozve sa Markin hlas
pri dverách. Nemohla v komore usnúť, vyšla do pitvora napiť sa vody z
krčiažka, keď ju zarazil rozhovor rodičov. Vypočula všetko.
    </tei:p>
    <tei:p>
     Strhli sa
obidvaja, ako keby ich bol niekto pri krádeži zastihol.
    </tei:p>
    <tei:p>
     — Prečo nespíš?
— povie po chvíli matka.
    </tei:p>
    <tei:p>
     — Nemôžem, — a hlas sa jej drhne od
rozčúlenia.
    </tei:p>
    <tei:p>
     — Remeňovi, keď počul, že plače, zmäklo srdce a potom
súcitným hlasom prihovoril sa jej:
    </tei:p>
    <tei:p>
     — Čo plačeš?
    </tei:p>
    <tei:p>
     — Keď mi je
ľúto, že ma chcete predať za toho starigáňa. A veď vy viete, že ja už — — Čo
bude s Jankom? — vyhŕklo z nej.
    </tei:p>
    <tei:p>
     — S Jankom? — chytá sa matka ani trávy
novej myšlienky. — Keby ťa bol chcel, nebol by odišiel. Bohvie, čo sa môže
stať. Alebo nešťastie, alebo druhá príhoda, ba ešte i tam môže sa spliesť s
inou a teba zabudnúť.
    </tei:p>
    <tei:p>
     — Čo len takô hovoríte a mne len žiaľ robíte? Vy
Janka nepoznáte. On mňa nenechá a ja jeho tiež nie.
    </tei:p>
    <tei:p>
     — A takto by si
bola pani a aká pani. Celá dolina by ti závidela.
    </tei:p>
    <tei:p>
     — Ja nechcem! Radšej
sa do studne hodím alebo sa inak zmárnim, ako by som sa mala zahrdúsiť a
Jankovi daný sľub zrušiť. — Vypukla v hlasitý plač. — Vy mňa nechcete, vy mňa
chcete od seba odohnať a predať, aby ste sa ma sprostili a zaživa pochovali.
    </tei:p>
    <tei:p>
     Otec vyskočil z postele, objal si dcéru a posadil na posteľ.
    </tei:p>
    <tei:p>
     Marka pritlačila si tvár na otcove prsia a on hladkal jej vlasy a tešil
ju ako dakedy, kým ešte bola malá.
    </tei:p>
    <tei:p>
     — Neplač, veď to nemusí byť. Veď ak
sa ti nezdá, nuž nepôjdeš.
    </tei:p>
    <tei:p>
     Matka bola praktickejšia nežli citná a už
mala vyrátané všetko, ako by to dobre bolo. Hnevala sa na starého i okríkla
ho:
    </tei:p>
    <tei:p>
     — Nemaznaj sa, ty starý blázon. Aspoň ty maj trocha rozumu, keď ona
nemá… A čo bude z nej, keď nás Prácky vyženie, keď budeme bez prístrešia a
pôjdeme sťato holí ako prst. Čo potom?
    </tei:p>
    <tei:p>
     — Budeme robiť. Ja vám budem
pomáhať vo všetkom.
    </tei:p>
    <tei:p>
     — Ľahko sa to hovorí. Aj Jano, keď príde a uvidí,
že nemáš nič, myslíš, že si ťa vezme?
    </tei:p>
    <tei:p>
     — Janka ja poznám. On je nie
taký, — ale pritom Markino srdce zamieralo pod dojmom, že by ju mohol nechať.
    </tei:p>
    <tei:p>
     — Keď ma chcete zaživa zahrabať, tak ma len dajte; ale ja vám hovorím,
že ho ja nechcem.
    </tei:p>
    <tei:p>
     Marka ostala stála. Ani hrozby ani prosby nič
neosožili. Rodičia sa konečne ustálili, že ju nebudú nútiť, že veď majú len tú
jednu, nuž nech si robí, ako chce; ale nech si sebe pripíše, keď neposlúcha
múdrejších rady.
    </tei:p>
    <tei:p>
     O pár dní odpovedali Práckemu.
    </tei:p>
    <tei:p>
     Práckeho
zachvátil hnev, keď počul, že nechce ísť za neho. Jemu sa to opovážili
urobiť?! Žobráci! Opovrhnúť ho, takú hanbu mu urobiť za jeho dobré! K tomu
ťažko bolo mu opúšťať už myšlienku, do ktorej sa vžil, ktorá ho oblažovala.
Remeňa v sprievode nadávok vyhodil z izby. Dal zapriahnuť, sadol do vozíka a
letel do mesta.
    </tei:p>
    <tei:p>
     Medzitým u Remeňov zavládol smútok. Ticho boli všetci
traja. Stránili sa jeden druhého. Otec pred dcérou a dcéra pred otcom klopili
oči, ako by boli niečo urobili. Matka kedy-tedy s výčitkou pozrela na Marku a
vzdychla si zhlboka. Marke bolo na nevydržanie. Začal sa v nej ten duševný
boj, ktorý jej nedal ani za okamih pokoja.
    </tei:p>
    <tei:p>
     Nevidela nijakého východu.
Jano len teraz odišiel, bohvie, kde je, a matkou hodená pochybnosť, či ju
vezme, keď bude bez prístrešia, bez roličky, hlodala jej v srdci. Videla
rodičov utrápených, na starosť pozbavených majetku. Hľa, ako sa odpláca!
Bežala do kraviarne, aby sa aspoň tam potešila, ale miesto potechy i tam len
zármutok. List dostali, pravda, od Jana i pozdravenie pre Marku, ale sa v ňom
žaloval, že nemôže dostať ešte roboty, že je v núdzi, ale že nepríde, kým
nezarobí na cestu i na dlh, aby mohol vyplatiť. Stará Dúbravová ju neprijala
tak láskavo, ako očakávala. Ona v duchu vinila Marku, že odišiel Jano. Či sa
musel do nej zblaznieť? On bol, pravda, chudobný, ale parobok taký, čo mu páru
načim hľadať. Dobre ona videla — čože by mať nevidela — že inakšie dievky, nie
len také, „čo pýcha na ulici…“, pozerali za ním.
    </tei:p>
    <tei:p>
     Marka miesto potechy
doniesla domov novú ťarchu.
    </tei:p>
    <tei:p>
     O pár dní zatým, práve na Jána, zastal pred
richtárovým domom koč. Malý hrbatý pán zišiel z neho. V ruke mal čiernu
podlhovastú remennú kapseľu. Vošiel do richtárovho domu. Stade onedlho v
sprievode dvoch boženíkov poberal sa rovno do Remeňov. Kade išiel po ulici,
ľudia vychádzali z izieb a nakúkali za ním, koho to ide „oblažiť“. Remeň, keď
ho zazrel, zbledol na smrť. Žena začala bedákať, rukami zalamovať. Marka stála
nehybne ako stĺp, nepovedala ani slova, len ruku mala pritisnutú k srdcu.
Exekútor sadol si za stôl. Vytiahol písma z kapsele a s tvárou spokojnou, ako
by robil najľahostajnejšiu vec, prezeral ich, potom vytiahol ručník, utrel si
nos a takto pripravený pozrel v tú stranu, kde stál Remeň. Mal niečo, čo
upomínalo na dravého vtáka, alebo lepšie, keď pozrel človek na jeho veľké,
nahor končité uši, na nos dlhý, v ľavú stranu ohnutý, ktorý ku koncu sa šíril,
aby odrazu zahol sa do končitosti, vtedy vyzeral práve tak ako satyr. Len
rožky a kopýtka mu chýbali.
    </tei:p>
    <tei:p>
     — Ste vy Ondrej Remeň? — spytuje sa
ospanlivým hlasom, div nezívne.
    </tei:p>
    <tei:p>
     — Ja, prosím ponížene.
    </tei:p>
    <tei:p>
     — Ste
dlžen Ďurovi Práckemu tisíc dvesto zlatých?
    </tei:p>
    <tei:p>
     — Áno.
    </tei:p>
    <tei:p>
     — Môžete mu
zaplatiť?
    </tei:p>
    <tei:p>
     — Ja, prosím pána veľkomožného, — zajaká sa Remeň, — teraz
nemám, ale sa budem usilovať zaplatiť.
    </tei:p>
    <tei:p>
     — Tu je nie o tom reč, či
chcete, či nechcete, ale či máte?
    </tei:p>
    <tei:p>
     — Nuž veru teraz nemám.
    </tei:p>
    <tei:p>
     — Keď
nemáte, tak v mene zákona popíšem vám… a ak nesplatíte do termínu, na verejnej
licitácii sa vám odpredá majetok.
    </tei:p>
    <tei:p>
     A písal, kým nepopísal všetko, čo
bolo. Nezabudol na nič, ani na periny. Ako počula Remeňová, že jej i periny
popisujú, kričala ani z rozumu pohnutá.
    </tei:p>
    <tei:p>
     — Píšte, len píšte, popíšte
všetko! Prečo nepíšete — boh by vás skáral! — i mňa i dcéru i všetko!
    </tei:p>
    <tei:p>
     Pozrel na ňu mdle exekútor ako vo sne. Potom prehovoril:
    </tei:p>
    <tei:p>
     —
Načože by ste vy nám boli? Vás nepotrebujeme. Ale dcéru, to už môžem, — a
zasmial sa spokojne. A vytiahol zlaté hodinky, otvoril ich, pozrel na ne a
vopchajúc ich naspäť, poihral sa s takou istou retiazkou. Ľavou rukou prešiel
si nakrátko ostrihané fúzy. Na malíčku zablesklo sa očko vsadené do hrubého
prsteňa. Potom zobral svoje písomnosti, usmial sa na Marku, Remeňovi kývol
hlavou a spokojne, ako po dobre zavŕšenej práci, odišiel, vyprevádzaný
boženíkmi.
    </tei:p>
   </tei:div>
   <tei:div type="chapter">
    <tei:head>
     VI.
    </tei:head>
    <tei:p>
     Chýr o
exekvovaní Remeňa rozniesol sa ani blesk po celej dedine. To sa rozumie, že
neobišiel ani faru. Farár Pavol Dobrinský stál pri písacom stolíku v svojej
neveľkej izbičke, letnej to pracovni, ktorej steny boli zaplnené zväčša
priepravkami kníh. Na hlave mal čiernu hodvábnu čiapočku s tienidlom, ľavou
rukou držal fajočku. Bol pohrúžený do písania. Mal krásne široké a vysoké
čelo, sivé oči a orličí nos. Celý výraz tváre bol vážny, zadumaný. Bol
málomluvný, ale keď prišiel návštevou niektorý milý priateľ, tu mu tvár
oživla, oči dostali lesk a na jemné tenké pery vysadol mu úsmev. V takomto
čase milý, duchaplný rozhovor rozprúdil sa na tichej fare. Nehľadal priazeň a
spoločnosť vyšších pánov, nehľadal slávu svetskú a hodnosť. On uspokojil sa s
prikázaním Pána svojho: „Pasiž beránky mé!“ A on nielen že ich pásol, ale ako
dobrý pastier ich i chránil a bránil. Mnoho ráz zachránil majetok zadĺženého
cirkevníka svojho od odpredaju. Tu obmäkčil srdce veriteľa a prehovoril ho
čakať, tam zase zaopatril lacnejší úver. Najviac práce mal s Práckym. Prácky
bol svojej hlavy človek. Nerád cítil oprát druhého na sebe a preto nerád videl
kňaza, ktorý mu kedy-tedy prekrižoval plány. Bol mu nepohodlný i preto, že
cítil, ako by mu bol Dobrinský pohľadom svojím videl do jeho najhlbších útrob.
Áno, obával sa, že mu vyčíta i najtajnejšie myšlienky a úmysly. Zato sa ho
Prácky stránil i šomral na neho, ohováral ho a robil mu iné mnohé
nepríjemnosti. No pritom všetkom nemohol sa striasť bázne a úcty, ktorú cítil
pred ním.
    </tei:p>
    <tei:p>
     Dvere sa ticho otvorili a temer neslyšným krokom vstúpila
nízka, štíhla ženská, pani farárka. Nezbadal ju, tak bol pohrúžený do písania.
Ona tíško pritvorila dvere a umným okom pozrela naňho, ako by chcela vybadať
najprv rozpoloženie duševné mužovo, bo podľa dávnej skúsenosti vedela, že keď
sa zavrie do svojej izby a píše, vtedy neradno ho v práci prerušovať. Ona to i
zachovávala a musela byť vážnejšia príčina, keď prestúpila tento obyčaj. I
teraz postála trocha nerozhodne, ale sa potom osmelila a tichým, prívetivým
hlasom ho oslovila:
    </tei:p>
    <tei:p>
     — Paľko, vieš, čo sa stalo?
    </tei:p>
    <tei:p>
     On sa obzrel ako
zo sna. Bol nepríjemne dotknutý prítomnosťou ženy.
    </tei:p>
    <tei:p>
     — Čože je zase?
    </tei:p>
    <tei:p>
     — Paľko môj, nehnevaj sa, ale ti už len poviem. Pováž si len, ten
Prácky dal Remeňa exekvovať.
    </tei:p>
    <tei:p>
     — Ach, ten Prácky! S ním mám vždy
omrzlosti. Čo mu to len zase prišlo na um… Hm, hm! Remeň je babrák, to je
pravda, nevie gazdovať, všetko mu letí. Ale predsa ho nemá na mizinu donášať.
    </tei:p>
    <tei:p>
     — Ja tú Remeňku ľutujem. Koľko sa tá narobí, tých košov na chrbte
nanosí, nachodí, a predsa kde nič tu nič, ako by do koša vodu lieval, tak sa
všetko prepadúva u nich!
    </tei:p>
    <tei:p>
     — Hm! To bude zase nepríjemná vec s tým
Práckym: nahovoriť ho, aby mu počkal, — a hustý kotúč dymu vypustil z úst. —
Nemôžem ho nechať spustnúť; aj to dievča — ako by nadpriadal myšlienky, viac k
sebe ako k žene hovoril.
    </tei:p>
    <tei:p>
     — Ale veď sa toľko netráp pre cudzích. Viac sa
o nich trápiš ako o svojich. Či máš zato nejaké uznanie od nich? Hľa, už
dvadsať rokov, čo im sýpku, aby mali podporu, zadarmo vedieš, a teraz, keď ti
bolo treba na chlapcov do škôl, chcel si za to len dvadsať zlatých ročite, či
ti dali? Len si zdravie kazíš a pokoj.
    </tei:p>
    <tei:p>
     — Pokoj… Pokoja bude dosť, keď
budem pri kostole ležať v tôni starého orecha. Teraz nejde o to, či uznajú a
či nie, ale o to, aby sme ratovali jednu rodinu. A ty? — usmial sa. — Ktože
posiela hneď polievku chorému a odvarky rozličných liečivých rastlín? I Ondra
ktože prijal k sebe, keď mu mať i otec umreli?
    </tei:p>
    <tei:p>
     — Veď ja už viac
nepoviem ani slova, — tvári sa, ako by bola urazená. — Rob si, ako vieš. Len
potom nebuď doma taký nechutný, — a oči jej pritom vyrážajú súhlas s mužovým
konaním.
    </tei:p>
    <tei:p>
     — Jaj, bože môj, veď som sa ja dožila. No už som sa ja dožila,
— bolo počuť bedákanie ešte v pitvore a zatým ani bez duše vletela Remeňová do
izby.
    </tei:p>
    <tei:p>
     — Jaj, ich milosť pán farár, nech nás ratujú, ak sú z boha. O
všetko prídeme! Ach, všetko na nás letí. Keby som nerobila, ale robím ako,
prepytujem ich poctivú hlavičku, ako hoviadko, a predsa všetko tajde… a ja na
staré kolená budem ešte i z môjho vlastného kúta vyhnatá. Ach, kde sa len
podieť od hanby! Veď sa toto už dávno u nás nestalo, — vykladala Remeňová
spevavým hlasom ani pri pohrebe.
    </tei:p>
    <tei:p>
     Dobrinský stiahol obočie.
    </tei:p>
    <tei:p>
     —
Dosť už. Viem, čo chcete. Urobím, čo môžem.
    </tei:p>
    <tei:p>
     — Ach, nechže ich pán boh
požehná na stotisíckrát, dvojctihodná milosť pán farár. Ach, veď ja som hneď…
reku, ku komuže sa obrátiť, vyžalovať, poradiť? Ach, reku, idem k nášmu
dobrému pánu farárovi, veď oni vedia i poradiť i pomôcť.
    </tei:p>
    <tei:p>
     — No, dobre,
dobre, — hovoril netrpezlivo, — len choďte domov a už čo boh dá, — a vypratal
Remeňku von. O chvíľku, keď odišla, vzal klobúk a palicu. Fajku položil do
obloka do kúta a poberal sa do dediny. Žena vyprevadila ho až ku dvorným
dverciam a ešte i potom starostlivo pozerala za ním, kým len ho videla.
    </tei:p>
    <tei:p>
     Ľudia, stojaci na ulici, keď videli farára prejsť popri nich bez
prihovorenia, len čo sa poklonil, šeptali si:
    </tei:p>
    <tei:p>
     — Má nejakú starosť, keď
sa nám ani neprihovoril, ani nezastavil sa pri nás na pár slov.
    </tei:p>
    <tei:p>
     Keď
vstúpil farár do izby Práckeho, zazrel tam za stolom pri hodnej fľaši vína
sedieť exekútora a Práckeho. Chyža už bola naplnená dymom a sčervenené tváre
oboch ukazovali, že nie jeden pohár vína stratil sa v útrobách oboch. Nemilo
prekvapene pozreli na vstupujúceho farára. Prácky, aby ukryl rozpaky, v prvom
okamihu zohnul hlavu, potom vstal a privítal ho.
    </tei:p>
    <tei:p>
     — Vitajte u nás, pán
farár. Nech sa páči s nami. Hľa, trocha meškáme.
    </tei:p>
    <tei:p>
     — Ďakujem, pán Prácky.
Nie mi je na posedenie. Prišiel som k vám s prosbou.
    </tei:p>
    <tei:p>
     — Čo by ste také?
— spytuje sa znechutený a pozrel na exekútora.
    </tei:p>
    <tei:p>
     Ten sa usmial na
znamenie, že porozumel.
    </tei:p>
    <tei:p>
     — Ohľadom Remeňa. Počujem, že ste ho dali
zobrať.
    </tei:p>
    <tei:p>
     — Áno. A potom? — tvrdým hlasom spytuje sa Prácky.
    </tei:p>
    <tei:p>
     —
Nerobte to, — odpovedá kňaz ticho, pokojne.
    </tei:p>
    <tei:p>
     — A prečo by som nerobil?
Nech zaplatí, čo je dlžen a potom bude mať svätý pokoj. Ale do tých čias ja
mám právo s mojím, — na toto silný dôraz dal, — urobiť, čo chcem.
    </tei:p>
    <tei:p>
     —
Máte pravdu, ale zato neničte celú rodinu. Počkajte. Boh pomôže, že sa
splatia. Veď sa nepotrebujete báť, keď ich máte v rukách.
    </tei:p>
    <tei:p>
     — Čakať? — a
uškľabil sa. — Ja takému darebákovi čakať a jeho hrdej fiflene? — Tvár mu
sčervenela pri myšlienke, že ho Marka nechce… — Dosť som sa načakal! — a udrel
päsťou o stôl.
    </tei:p>
    <tei:p>
     — A boh nám koľko čaká? — a farár pozrel vážne a s
výčitkou na Práckeho.
    </tei:p>
    <tei:p>
     Prácky skrivil ústa. Už chcel prehovoriť, keď sa
mu pohľad stretol s kňazovým. Sklopil.
    </tei:p>
    <tei:p>
     — Ale, pán farár, škoda sa vám
všade miešať a páliť, — ozval sa exekútor. — Najlepšie, keď kňaz si len svoje
vykoná v kostole. Vtedy nemusí sa obávať, že sa mu niečo nepríjemného prihodí,
— a usmial sa. — Zákon je zákon. Prácky má právo. Nuž čo by neurobil? Zato má
svedomie čisté. Len svoje si chráni.
    </tei:p>
    <tei:p>
     — Tak je, — odpovedá Prácky
posmelený. — Ja len svoje chránim. Nazdáte sa, že mne všetko samo od seba
prichodí. Koľko sa natrápim, kým niečo zúbožím.
    </tei:p>
    <tei:p>
     — Farizej, — myslí si
kňaz. — Len nehrešte proti bohu. Vzdajte mu chválu a vďaku, že vás požehnáva.
    </tei:p>
    <tei:p>
     — Robím, čo môžem. Ľaľa, či i na turíčne sviatky som nedal sviečky
také, že ich ledva vládal položiť kostolník na oltár? — a usmial sa pritom
sebavedome.
    </tei:p>
    <tei:p>
     — Čo ste dali, k božej sláve ste dali. Ale verte mi, keby
ste preukázali milosrdenstvo oproti tým nešťastníkom, že by sa to bohu lepšie
ľúbilo ako tisíc sviec. Nebuďte ako nemilosrdný služobník, ktorý sto peňazí
nechcel počkať svojmu spoluslužobníkovi, kdežto jemu pán odpustil desaťtisíc
hrivien.
    </tei:p>
    <tei:p>
     — Ale, pán farár, čo nám tu máte kázať? Radšej si sadnite k
nám a pozhovárame sa o veselších veciach.
    </tei:p>
    <tei:p>
     — Ja sa do vás nestariem. Vy
ste nástroj.
    </tei:p>
    <tei:p>
     — Oho! To si vyprosím.
    </tei:p>
    <tei:p>
     Farár mu neodpovedal.
Postava sa mu vzpriamila. Pozrel opovržlivo na exekútora, ktorý ešte niečo
zašomral a potom obrátil sa k Práckemu.
    </tei:p>
    <tei:p>
     — Nevyhoviete mojej prosbe?
    </tei:p>
    <tei:p>
     — Nie.
    </tei:p>
    <tei:p>
     Dobrinský sklonil hlavu.
    </tei:p>
    <tei:p>
     — Zbohom, — a poberal sa
k dverám. Zármutok sa mu uhostil na tvári. Už držal kľučku v rukách, keď sa
ešte raz obrátil k Práckemu. Exekútorovi žiarili oči škodoradosťou.
    </tei:p>
    <tei:p>
     —
Pamätajte na svoju dušu, — vraví ticho, bez hnevu a smutno pozeral naňho. —
Nevieme, kedy budeme počet klásť zo skutkov svojich, — a odišiel.
    </tei:p>
   </tei:div>
   <tei:div type="chapter">
    <tei:head>
     VII.
    </tei:head>
    <tei:p>
     Už svätojánskeI ohne vyhasli na
úbočí Hája. Umĺkol spev dievčeniec a veselý krik samopašných mládencov, ktorí
preskakovali vatru… Zavládla krásna letná noc. Remeň ustlal si na


dvore.IX. Ľahko sedliakovi spraviť posteľ: položí si pod hrušku otep
slamy, prestrie na ňu

plachtu, pod hlavu vankúš alebo kožúšok, prikryje sa širicou alebo
bundou, aby ju vraj mole

nezjedli, a spí sa na nej lepšie než v baldachýnových posteliach a
hodvábnych perinách.
    </tei:p>
    <tei:p>
     Remeň nemohol zaspať. Posledné udalosti
hlodali ho neprestajne. Ťažké vzdychy vydierajú sa kloní hlavu. Zrazu
prejde rukou tvár a ako by sa mu lúč nádeje uhostil na nej, mesiacom
osvetlenej. Prišlo mu na um, že sa mu včera v noci snívalo, a to nad
ránom, že našiel mnoho, mnoho peňazí. Tak ich držal v ruke, až ho
bolela. A hľa, keď sa zobudil, nemal nič v dlani. To musí niečo
znamenať. Dnes je práve Jána. O polnoci sa poklady práve tejto noci
ukazujú. Prišlo mu na um, že ľud si povráva, že v starom hrade sú
zakopané veľké poklady. Akoby i nie, veď tí páni museli mať veľa
peňazí, keď mohli ponad dolinu remenný most postaviť. I vstal potíšku,
šiel ku komore. Pri stene stála motyka a graca. Vzal obe. Ako ich
bral, štrkli, vydajúc zo seba hlas. Remeň zastal, či nezbadala žena
alebo dcéra. Tak sa mu zdalo, ako by bol počul šuchot v komore. Postál
trochu. Bolo ticho. Ako zlodej kradol sa von, hľadajúc tôňu, aby ho
nik nezbadal.
    </tei:p>
    <tei:p>
     Marka tiež nespala. Hlava sa jej mala puknúť, tak
ju bolela, a srdce ako by jej bolo nejakou obručou stiahnuté. Počula
štrkot motyky, pozrela oknom komory i videla otca poberať sa na
záhumnie.
    </tei:p>
    <tei:p>
     — Čo len chce, bože môj! — Vzala ručník, prehodila ho
na seba a potichu nasledovala z diaľky. Ako vyšiel na záhumnie,
ponáhľal sa, ako by ho niekto hnal. Prešiel cez most a už bol na
obecnej lúke. Marka len-len že ho z očú nestratila. Aby ju nezbadal,
bežala popri rieke, kde ju kryla tôňa jelšín a vŕb. Zašustlo niečo
pred ňou, skočila, ako by na hada stupila a zase bežala, uprene
pozerajúc na otca, ktorý pred ňou po chodníku kráčal. Koniec motyky
vše sa zablysol v mesačnom svetle. Na lúke tisíce svrčkov cvrkalo,
žabí koncert sa tiež hlásil. Lipkavé listy jelší leskli sa a v tráve
ako iskierky tichým svetlom svietili svätojánske mušky.
    </tei:p>
    <tei:p>
     Marka
nepozorovala na nič, len uprene hľadela na otca.
    </tei:p>
    <tei:p>
     — Čo len chce!
— myslela si a hrôza ju prejímala.
    </tei:p>
    <tei:p>
     Bol u päty zrúcanín. Rýchlo
vyšiel k nim. Zo starých múrov len kde-tu černel sa kus. Hja, veď od
století stade vozievali skalný materiál dedinci na svoje domky a iné
stavby. Na prostriedku bol väčší priestor. Tam zastal. Už blížilo sa k
polnoci. Remeň sa poobzeral, trocha rozmýšľal. Bol v rozpakoch, kde
začať. Vtom preletela svätojánska muška pred ním a sadla si do trávy.
Remeň držal to za znak, že tam má kopať. Rýchle urobil kruh okolo seba
a už kopal. Ako tak kope, počul, že neďaleko zosušila sa skalka.
Pozrel v tú stranu a tam vidí bielu ženskú postavu stáť. Div neskríkol
od strachu. Zamrmlal rýchle:
    </tei:p>
    <tei:p>
     — Chváľ každý duch Hospodina! — a
spýtal sa potom: — Kto si?
    </tei:p>
    <tei:p>
     — Ale ma nepoznáte? Veď som to ja,
Marka.
    </tei:p>
    <tei:p>
     — Ty? A čo tu hľadáš?
    </tei:p>
    <tei:p>
     — Prišla som za vami.
    </tei:p>
    <tei:p>
     — Čo špehuješ za mnou? Čo teba do toho, kde ja idem. Pakuj sa
domov!
    </tei:p>
    <tei:p>
     Z dediny bolo počuť trúbiť. Tú, tú, tú — Načítal
dvanásť.
    </tei:p>
    <tei:p>
     — Nešťastnica, čo si to urobila! Hľa, i ostatná nádeja
nám skapala. Chcel som hľadať poklad. Už je pozde! Dvanásta odbila,
poklady sa zase prepadli. A ty, ty si tomu príčina svojou
všetečnosťou. — A ako keď struna pukne a vydá zvuk, tak i v ňom
prepukli ťažké dojmy a trápenie. — Zaplakal.
    </tei:p>
    <tei:p>
     Pristúpila k nemu.
Obvinula ruku okolo jeho šije. Hladkala zvraštené líce druhou a
prehovorila tíško:
    </tei:p>
    <tei:p>
     — Nechajte, netrápte sa. Našli ste poklad.
To vám sľubujem… Ale cena —, a tu ako by nebola vstave ďalej hovoriť,
zastala, — to bude drahá.
    </tei:p>
    <tei:p>
     Otec mlčal, ako by nebol rozumel.
Marka ho vzala za ruku a viedla domov.
    </tei:p>
   </tei:div>
   <tei:div type="chapter">
    <tei:head>
     VIII.
    </tei:head>
    <tei:p>
     Na druhý deň ešte sa len
brieždilo, keď Marka vyšla z komory a prišla k otcovi, ktorý sa už
tmolil po dvore.
    </tei:p>
    <tei:p>
     — Otec, — prehovorila tichým hlasom.
    </tei:p>
    <tei:p>
     —
Čo chceš?
    </tei:p>
    <tei:p>
     I pristúpila k nemu:
    </tei:p>
    <tei:p>
     — Choďte k Práckemu.
    </tei:p>
    <tei:p>
     — Načo? — spytuje sa otec a tázavo pozerá na dcéru.
    </tei:p>
    <tei:p>
     —
Povedzte mu, že už pôjdem zaňho. — Hlas jej pokojne plynie, len tvár,
bledá ani smrť, prezrádza veľký duševný boj.
    </tei:p>
    <tei:p>
     — No a čo sa ti
stalo odrazu?
    </tei:p>
    <tei:p>
     — Len tak. Choďte, prosím vás, a povedzte mu… Ale
mu povedzte.
    </tei:p>
    <tei:p>
     — Otec sa okúňal.
    </tei:p>
    <tei:p>
     — Ťažko je už, keď si
odoprela. Čože taký… hoci je starý, ale keď je boháč, môže si vyberať.
Ešte ma vyhodí.
    </tei:p>
    <tei:p>
     — Len vy choďte, — prosí dcéra, — už ako bude.
Ale ja som si už tak rozmyslela.
    </tei:p>
    <tei:p>
     Medzitým matka tiež vyšla na
dvor.
    </tei:p>
    <tei:p>
     — Čože vy máte medzi sebou? — spytuje sa a blíži sa k
nim.
    </tei:p>
    <tei:p>
     — Ale, nuž, posiela ma Marka k Práckemu, aby som mu vraj
šiel povedať, že už pôjde zaň.
    </tei:p>
    <tei:p>
     — Čo to vravíš? Či naozaj? —
radostne pozrela na Marku.
    </tei:p>
    <tei:p>
     — Naozaj, — odvetila dcéra.
    </tei:p>
    <tei:p>
     —
A kedy si si to rozhútala?
    </tei:p>
    <tei:p>
     — Dnes v noci, — a tlmený vzdych
vydral sa jej z pŕs.
    </tei:p>
    <tei:p>
     Otec ako by rozumel dcére. Pozrel na ňu.
    </tei:p>
    <tei:p>
     — Veď zato nemusíš… čo len zato… Veď bude, ako bude.
    </tei:p>
    <tei:p>
     —
Len vy choďte, — hovorila zimnične, ako by sa chcela striasť neistoty,
ktorá ju trápila.
    </tei:p>
    <tei:p>
     — Ako len ísť,… — škrabe sa otec.
    </tei:p>
    <tei:p>
     —
Ale ostaň ty doma, ty beztak nevykonáš nič, — vraví mať. — Pôjdem ja…
No vidíš, blázonko, však si si len predsa rozmyslela. Ja som vedela,
že ja mám múdru dcéru. Počkaj len, — vravela odchádzajúc, — len teraz
si ty budeš žiť. Len keby ten starigáň na druhú myseľ neprišiel. Od
neho všetko vystane.
    </tei:p>
    <tei:p>
     I zobrala sa…
    </tei:p>
    <tei:p>
     Prácky, keď ju
zazrel, zašomral pod nos:
    </tei:p>
    <tei:p>
     — Čo sa mi tu vlečie? Zaiste žobrať…
— Ale keď videl na jej tvári nie tak pokoru ako viac dôverný úsmev,
prišlo mu na um: — Aha, už si rozmysleli. Počkaj, teraz je už na mne
rad, aby som sa ja múdril a potrestal ju za jej hlavatosť.
    </tei:p>
    <tei:p>
     —
Dobrý deň! A či je ešte len ráno, — začala veselým hlasom. Začalo ju
omínať.
    </tei:p>
    <tei:p>
     Prácky niečo zašomral, čo malo byť pozdravenie.
    </tei:p>
    <tei:p>
     — Dobre je, — myslí si, — neobkríkol ma.
    </tei:p>
    <tei:p>
     — Tak sa zdá,
že bude pekný čas, až by dobre bolo, keby i pršalo, lebo je už sucho.
— Zastala, čo on na to povie. Mlčal. — Ale ako pán boh dá, v jeho moci
sme.
    </tei:p>
    <tei:p>
     Zase nič.
    </tei:p>
    <tei:p>
     — Onô, tá moja Marka, — stŕpla a pozrela
naň, čo on na to. Ale v druhom okamihu už uprela na zem oči. — Bohvie,
čo sa jej stalo. Od pár čias ani neje, ani nespí, len sa tak tmolí ani
tôňa. — Zase pozrela naň.
    </tei:p>
    <tei:p>
     Prácky, ako by sa ho netýkalo,
pracoval ďalej.
    </tei:p>
    <tei:p>
     — Onô, tak je to s tými deťmi. Nemajú to za
zbla rozumu. A potom, veď to ani nebolo naozaj, lebo dievča mladé,
neskúsené to tak ani nehútalo, ako čo vy hneď.
    </tei:p>
    <tei:p>
     — Ja? Nuž veď
váš muž prišiel ko mne, že Marka nechce ísť za mňa.
    </tei:p>
    <tei:p>
     — No veď
ten, — začala veselšie, keď videla, že sa ľad láme. — Čože by ten?
Ten, keď ona niečo, tak by hneď i do ohňa skočil. Ten má menej rozumu
ako ona. Na neho vy nedajte nič. Hľa, aký je. Dnes mu vraví Marka:
„Apo, choďte a povedzte, že —“
    </tei:p>
    <tei:p>
     Práckemu sa zaiskrili oči.
    </tei:p>
    <tei:p>
     Zbadala. Počkaj si ešte trocha, myslí si a rýchlo doložila:
    </tei:p>
    <tei:p>
     — Žeby ste sa nehnevali.
    </tei:p>
    <tei:p>
     — A len preto vás poslala? —
spytuje sa sklamane.
    </tei:p>
    <tei:p>
     Ona, ako by nepočula, pokračuje:
    </tei:p>
    <tei:p>
     —
A či išiel? Bál sa, že vraj ho vyhodíte. Nuž taký vám je ten môj
starý. Či sa môže naňho spoľahnúť?
    </tei:p>
    <tei:p>
     Urobil netrpezlivý pohyb.
    </tei:p>
    <tei:p>
     — Reku, keď ty nie, tak už musím ja, hoc mi i ťažko príde.
Všade sa len ja musím pichnúť. Tak, reku, idem ja, aby som vám
povedala, že vám Marka odkazuje, aby ste sa na ňu nehnevali a ak vám
je po vôli, aby ste prišli. — Ako by jej kameň bol spadol z hrudi.
Vydýchla si, ale pritom napnute pozorovala, čo on na to.
    </tei:p>
    <tei:p>
     Sebavedomý úsmev poihral Práckemu okolo úst.
    </tei:p>
    <tei:p>
     — Naozaj?
    </tei:p>
    <tei:p>
     — Naozaj.
    </tei:p>
    <tei:p>
     — Dobre, prídem. Ale potom, aby neboli zase
komédie, lebo potom bude zle. Dobre si rozmyslite.
    </tei:p>
    <tei:p>
     — Ach,
božechráň! Čo vám to len príde na um. My že by sme takému vážnemu
človeku! — a od radosti, že tak dobre vykonala posolstvo, letela
domov, len sa tak kúrilo za ňou.
    </tei:p>
    <tei:p>
    </tei:p>
    <tei:p>
     — — —
    </tei:p>
    <tei:p>
    </tei:p>
    <tei:p>
     V
ten istý deň pred večerom Prácky prišiel k farárovi.
    </tei:p>
    <tei:p>
     Dobrinský
sa veľmi začudoval, keď ho zazrel.
    </tei:p>
    <tei:p>
     Prácky bol dobrej vôle, len
sa mu tak smiali oči.
    </tei:p>
    <tei:p>
     — Neboli by ste si pomysleli, pán farár,
že prídem už dnes a že vám kvôli urobím — nedám na bubon Remeňa.
    </tei:p>
    <tei:p>
     Dobrinský nechcel veriť ušiam. Pozrel na Práckeho.
    </tei:p>
    <tei:p>
     — Tak
je, tak. Poslúchol som vašu radu. Ale teraz mám ja prosbu.
    </tei:p>
    <tei:p>
     —
Akú?
    </tei:p>
    <tei:p>
     — Prišiel som o ohlášky.
    </tei:p>
    <tei:p>
     — Ohlášky? Komu? Veď mojím
vedomím niet, kto by sa mal ženiť u nás.
    </tei:p>
    <tei:p>
     — Pre mňa, — zasmial
sa Prácky.
    </tei:p>
    <tei:p>
     — Pre vás?
    </tei:p>
    <tei:p>
     — Áno. Či je to také čudné? Veď
som už desať rokov vdovcom.
    </tei:p>
    <tei:p>
     — A koho? — spytuje sa znepokojene
kňaz, šípiac popredku.
    </tei:p>
    <tei:p>
     — Marku Remeňovú.
    </tei:p>
    <tei:p>
     — A ste si to
dobre rozmysleli?
    </tei:p>
    <tei:p>
     — Prečo?
    </tei:p>
    <tei:p>
     — Pre tú príčinu, že vy ste
už starec a ona mladica.
    </tei:p>
    <tei:p>
     — To preto môže dobre byť. U mňa
nebude mať núdze v ničom, všetkým bude oplývať.
    </tei:p>
    <tei:p>
     — To je všetko
ešte nie dostatočné ku šťastiu.
    </tei:p>
    <tei:p>
     — Je pravda, ale ja som sa dosť
nalopotil, napracoval, nazhŕňal. A komu? Čím som starší, tým ma väčšmi
tiaži myšlienka, komu si pracoval, načo, keď to všetko príde do
cudzích rúk.
    </tei:p>
    <tei:p>
     — Nieže tak. Koľko dobrého by ste mohli urobiť,
koľkým pomôcť. Prečo neprijmete jedno alebo i dvoje chudobných detí za
svoje? Tie by vás požehnávali a opatrovali na starosť.
    </tei:p>
    <tei:p>
     — To je
nie moja krv. Ja chcem mať svoje. Svoje deti. Svojho potomka a vtedy
dostane sa ešte i iným, za ktorých tak veľmi orodujete.
    </tei:p>
    <tei:p>
     — Ale
či môžete vy také mladé dievča šťastným urobiť?
    </tei:p>
    <tei:p>
     — Prečo nie? Či
jej bude u mňa zle? Bude mať v hojnosti, čo si zažiada… A potom už i z
vďačnosti oproti mne, že som ich zachránil. Práve takú chcem, ktorá by
všetko mne ďakovala.
    </tei:p>
    <tei:p>
     — Nie je ešte vaša hojnosť všetko, čo
človeku treba. Ak lásku neviete vznietiť v nej, tak bude nešťastná a
vy s ňou.
    </tei:p>
    <tei:p>
     — Ja neviem, len prečo vy vždy idete proti mne, pán
farár! Že ste včera večer orodovali za Remeňovcov, to rozumiem, ale
teraz, keď i ja chcem zažiť trocha šťastia, trocha radosti, keď po
lopotných rokoch chcem si založiť domácnosť, vy i tu proti mne!
Nedožičíte mi ani toho.
    </tei:p>
    <tei:p>
     — Dožičiť! Prečo nie, len aby šťastné
bolo.
    </tei:p>
    <tei:p>
     — Je pravda, že všetko je možné. Ale prečo na horšie
myslieť, keď môže byť i dobre. A potom, — doložil netrpezlivo, — ja
som si to už rozmyslel. A keď som vedel žiť dosiaľ, budem vedieť i
odtiaľ, a ak bude zle, mne bude zle a nie druhému. Zbohom!
    </tei:p>
    <tei:p>
     Smutne pozeral Dobrinský za Práckym. Nazrel mu do duše a videl:
    </tei:p>
    <tei:p>
     — Ajhľa, človek!
    </tei:p>
    <tei:p>
     I tento, oplývajúci bohatstvom človek,
hľadá šťastie tak ako i najúbohejší tvor. I tento má svoje starosti,
trápenie, žeravú túžbu, ktorá mu nedá pokoja. A i tento si myslí, že
jedným činom zvalí zo seba všetku ťarchu duševného nepokoja, ktorý sťa
sadza nalepil sa mu do všetkých útrob, neprichádza ani teraz k
poznaniu, že tu jediná spása kynie v preporodení a v nastúpení nového
života.
    </tei:p>
    <tei:p>
     Keď Prácky prišiel domov, už bolo na mrkaní. Len čo sa
poobzeral okolo gazdovstva, zatúžil vidieť Marku a povedať jej, že
ohlášky sú už opovedané. Vzal kľúč od komory a šiel. Bol dobrej vôle.
    </tei:p>
    <tei:p>
     — Eh, čo, — myslí si, teraz sa len začne život! — Cestou
stretol sa s Ondrom. — Čo robíš? — spytuje sa ho milo.
    </tei:p>
    <tei:p>
     Ondro
zadivene pozrel na Práckeho. Toho hlasu ešte nikdy nepočul od neho.
    </tei:p>
    <tei:p>
     — Ale nuž idem koňom po obrok, aby ste mi vymerali, — a sám
nevediac prečo, usmial sa na gazdu.
    </tei:p>
    <tei:p>
     Prácky sa tiež usmial.
    </tei:p>
    <tei:p>
     — Poď!
    </tei:p>
    <tei:p>
     Keď prišli do komory, Prácky zosňal tekvičku,
pristúpil k malému súdku, vytiahol z neho nápoj a pustil do sklenice.
    </tei:p>
    <tei:p>
     — No, Ondro, smrkni si, to je desaťročná. Ani vicišpán nemá
takej, — vraví a podáva Ondrovi sklenicu.
    </tei:p>
    <tei:p>
     Ondro otvoril oči ani
plánky. No, toto sa mu ešte nestalo.
    </tei:p>
    <tei:p>
     — Či vidíš, — myslí si, —
predsa je ten Prácky nie taký, akým ho svet robí.
    </tei:p>
    <tei:p>
     — Prečo
neberieš, keď ti dávam? — smeje sa Prácky na Ondrových rozpakoch.
    </tei:p>
    <tei:p>
     — Najprv vy, gazdíčko…
    </tei:p>
    <tei:p>
     — No nech ti je po vôli. Na stále
zdravie!
    </tei:p>
    <tei:p>
     — Pán boh uslyš! — vzdychol Ondro.
    </tei:p>
    <tei:p>
     — A teraz ty
pripi na mladú gazdinú.
    </tei:p>
    <tei:p>
     — Nech bude šťastné, čo ste započali! —
zdravká Ondro a urobí hodný glg. Keď odtrhol od úst, trochu oddŕhal,
potom uveličený podával fľašu. — Na môj hriešnu… ani môj starý otec,
pánbožko ich osláv, nepili takej.
    </tei:p>
    <tei:p>
     — No, ešte si raz!
    </tei:p>
    <tei:p>
     Ondro sa nedal núkať. Potiahol ešte raz.
    </tei:p>
    <tei:p>
     Blažený pocit
rozlial sa mu po tvári. Podal gazdovi naspäť sklenicu a potom dôverne
sa usmial a rozpačite prehovoril:
    </tei:p>
    <tei:p>
     — Gazdíčko, ja by som vám
chcel niečo povedať.
    </tei:p>
    <tei:p>
     — Povedz slobodne, čo chceš.
    </tei:p>
    <tei:p>
     — Ale
naozaj nenahneváte sa?
    </tei:p>
    <tei:p>
     — Nenahnevám.
    </tei:p>
    <tei:p>
     — Aký len viete byť
dobrý!
    </tei:p>
    <tei:p>
     Práckemu srdce okrialo nad týmto vyznaním.
    </tei:p>
    <tei:p>
     — No
len povedz. Vidím, že ti niečo leží na srdci. Chceš niečo?
    </tei:p>
    <tei:p>
     —
Ale nuž, — škrabe sa Ondro po hlave, — len mi tak prišlo v mojej
sprostej hlave do umu, že či to dobre bude?
    </tei:p>
    <tei:p>
     — Čo?
    </tei:p>
    <tei:p>
     — Nuž
ono… nuž to vaše ženenie.
    </tei:p>
    <tei:p>
     — Čo teba do toho? — okríkol ho
Prácky a stará surovosť vyrazila z neho.
    </tei:p>
    <tei:p>
     Ondro sa trhol. Ako
starý hriešnik stál pred ním.
    </tei:p>
    <tei:p>
     — Veď ja nič, nechže pre mňa… Veď
ja by všetko len dobre… — jachtal.
    </tei:p>
    <tei:p>
     Prácky sa utíšil.
    </tei:p>
    <tei:p>
     —
Na kľúč od obilia, vezmi obroku, koľko treba, a kľúč odnes do izby.
    </tei:p>
    <tei:p>
     Ondro vzal kľúč. Urobil krok napred, potom sa obrátil.
    </tei:p>
    <tei:p>
     —
A vy nejdete vidieť?
    </tei:p>
    <tei:p>
     — Nie!
    </tei:p>
    <tei:p>
     — No, to sa mi ešte nestalo,
— myslí cestou Ondro. — Hľa, šomreme naň, a tu taký — i ponúkne ťa, i
ti kľúč zverí od sýpky, a nebojí sa, že ho okradnem, — a hrdo kráčal
do sýpky, povedomý gazdovej dôvery.
    </tei:p>
    <tei:p>
     Prácky vybral zopár
najkrajších červených jabĺčok, pichol ich do vrecka a zatvoriac
komoru, išiel k Remeňovcom.
    </tei:p>
   </tei:div>
   <tei:div type="chapter">
    <tei:head>
     IX.
    </tei:head>
    <tei:p>
     Už dva týždne pominuli od svadby Markinej s
Práckym. Ženičky a vôbec ľudia našli si už iný predmet k rečiam, keď
Remeňka šla „mladých“ vidieť. Nie že by si od tých čias nebola videla
dcéru, ale, hľa, túha materinská tiahla ju k nej. Veď od tých čias dom
ako by bol vymrel a starý, ako by bol otrávený, len sa tak tmolí. Ona,
žena, to ľahšie nesie. Ale on, bohvie, nie je ani chlap, ale len baba!
Div, že sa mu niečo nestalo i vtedy, keď sa lúčil s dcérou. Keď sa mu
zavesila Marka na krk a hlávku partou pokrytú položila na otcove plece
a triasla sa ako osika, slova neprerečúc, keď jej hladkal svojou
tvrdou rukou hlavu, takže jej skoro všetku partu pokrkval, plakal
usedavo ako malé dieťa, takže svadobníkom už bolo na to ťažko pozerať
a mladý zať prestupoval z nohy na nohu od rozpakov, čo tak pozerali
naňho všetci. Veď i jej bolo ľúto, i jej zmieralo srdce, ale predsa sa
zdržala. Veď i ona zaplakala, keď ju požehnávala. Komuže je ťažšie ak
nie materi! Ale zato treba hľadieť i na svet. — A potom, veď sme ju
nepochovávali, ale vydávali — a ako! — K tomu tešilo ju to, že mohla
ísť do Práckych a vidieť tam všetko to bohatstvo, v ktorom sa jej
dcéra prehŕňa, a čo jej tak ľudia závidia. Vie ona dobre, že sa
posmievajú z nej a z Marky, že šla za starigáňa, ale vie i to, že to
robia z púhej závisti. A tak i teraz, keď sa zišla s Krkoškou,
gazdinou, ktorá do týchto čias len tak naoko sa zhovárala s ňou, nuž
hneď sa jej sladko usmiala a zastavila ju.
    </tei:p>
    <tei:p>
     — Kdeže sa tak
ponáhľate? — spytuje sa Krkoška.
    </tei:p>
    <tei:p>
     — Ach, nuž idem si trochu
dievku vidieť, — hovorí akoby ustarostene a ustenkavo Remeňka a hlas
jej ozaj tak zneje, ako by bohvie akú starosť mala. A tu v srdci cíti
radosť nad tým, že teraz môže ukázať hrdej Krkoške, že je viac ako
ona, že má právo ta, kde sa Krkoške ani nesnívalo.
    </tei:p>
    <tei:p>
     Krkoška
poznala, že Remeňka sa múdri a len sťažka môže utajiť radosť pred
svetom. I chcela ju trocha ochladiť.
    </tei:p>
    <tei:p>
     — Veď i načim mladých, —
povie celkom naivne, ale zato silný dôraz nezabudla položiť na slovo
„mladých“.
    </tei:p>
    <tei:p>
     Remeňke udrela trochu krv do tváre, ale ako by
nezbadala posmech v Krkoškinej poznámke, vravela ďalej:
    </tei:p>
    <tei:p>
     — Čože,
ona je mladá, neskúsená, a teraz veru veľká práca a starosť padla na
ňu, — vzdychla si. — Len kým tej čeľadi vydá, kým mlieko precedí od
toľkých kráv! Kdeže, v takom dome len aby človek všade stačil dozrieť,
nie ešte i niečo spraviť! Skúsenej by sa točila hlava, nie ešte Marke!
— ,Na‘, myslí si, ,ožlkni od závisti!‘ — Ale sa musím ponáhľať, lebo i
doma ma robota čaká. Bohvie, keby vari mala štyri ruky, ani vtedy by
nedostačila… Zbohom! — a už sa ponáhľala v tú stranu, kde Prácki
bývali.
    </tei:p>
    <tei:p>
     Len čo vstúpila do dvora, stretla sa s Práckym, ktorý
práve vychádzal z magazína.
    </tei:p>
    <tei:p>
     — Dobré ráno! — klania sa Remeňka.
— No, čože robkáte, čo? — a usmieva sa rozpačito; ešte ani teraz
nevie, ako ho má volať. Zaťkom by ho mala, ale ako, keď by jej skoro
otcom mohol byť. A potom taký boháč!
    </tei:p>
    <tei:p>
     — Ale, nuž len tak, —
odpovedal trochu kyslo Prácky. — Bol som pozrieť v magazíne vosk, či
je dobre opatrený. — Potom ako by mu bolo niečo prišlo na um, zakývol
na ňu a povedal jej tichšie: — Nože poďte trochu sem, chcem vám niečo
povedať.
    </tei:p>
    <tei:p>
     Remeňka znepokojene vstúpila do magazína, kde veľké
kruhy žltého vosku boli postavené jeden na druhom, od podlahy počnúc
až po povalu. Príjemný zápach vosku ju zarazil. Bola prekvapená i nad
množstvom vosku.
    </tei:p>
    <tei:p>
     — Bože môj, — myslela si, — koľko to peňazí
leží v tomto tovare. — Nikdy toľko vosku nevidela na jednej hromade. —
Ach, či ho len máte! Kde ste to len toľko nabrali? Ani by nemyslela,
že to všetko naši navybíjajú.
    </tei:p>
    <tei:p>
     Prácky, ako by nepočul a nevidel
jej prekvapenie, pristúpil k nej.
    </tei:p>
    <tei:p>
     — Čo je to s tou Markou? Taká
je dáka, ako by bola smutná, len tak ako by nasilu… Vždy jej plač sedí
na nose.
    </tei:p>
    <tei:p>
     — Ale ste aj vy? — prerečie Remeňka veselo. — Čože vy
hútate? Nuž veď to tak býva.
    </tei:p>
    <tei:p>
     — Tak býva, — šomre Prácky. — Ale
už sa len mohla navyknúť, veď jej je tu ani v Abrahámovom lone.
    </tei:p>
    <tei:p>
     — Verím ja to. Ale viete, ako je: dievča ešte mladé, neskúsené.
Hľa, môž’ byť, že plače i za otcom i za materou. Viete, že bola
jedináčka, a čo sme boli i chudobní, ale sme jej už len vždy hľadeli
vôľu… A potom sa, ono, chúďa, i hanbí trochu i vás. Kdeže by i nie,
keď ste, hľa, i starší od nej! Ale to všetko príde do svojho poriadku…
len s trpezlivosťou a potom len pekne, lebo ona, chuderka, je i
bojazlivá, a potom by hneď… Ale keď sa pekne okolo nej budete mať, tak
uvidíte, že si budete pochvaľovať.
    </tei:p>
    <tei:p>
     — No veď na mne neminie. Ale
by ste jej mohli i vy povedať, že by už toho plaču mohlo dosť byť, že
je už čas, aby i inú strunu natiahla.
    </tei:p>
    <tei:p>
     — Veď ja jej to poviem. A
kdeže je?
    </tei:p>
    <tei:p>
     — Tam je vari v izbe. Iďte ju pozrieť.
    </tei:p>
    <tei:p>
     Marka
upratovala niečo v izbe, keď jej mať prišla.
    </tei:p>
    <tei:p>
     — Dobré ráno,
Marka! — pokloní sa mať a skúmavo pozerá na dcéru. Bola bledá, oči
červené. Zvážnela. — Čo robíš? — a priblížila sa k nej.
    </tei:p>
    <tei:p>
     —
Upratúvam, — odpovedá Marka a hlas jej znie tak tupo.
    </tei:p>
    <tei:p>
     — Prišla
som ťa vidieť, reku, čo robíš? Ako sa máš? — a pritom nespustí oka z
nej.
    </tei:p>
    <tei:p>
     — Len tak, dobre, — odpovedá.
    </tei:p>
    <tei:p>
     — Povedz mi, dievka
moja, čo ti je? Si chorá?
    </tei:p>
    <tei:p>
     — Nie!
    </tei:p>
    <tei:p>
     — Ale ti predsa niečo
chybí?
    </tei:p>
    <tei:p>
     — Nič.
    </tei:p>
    <tei:p>
     — Netaj predo mnou. Čo más tajiť pred
materou? Povedz, bude ti ľahšie, — a samej sa hlas trasie od pohnutia.
    </tei:p>
    <tei:p>
     — Nemám čo, — šepce zamierajúcim hlasom, všemožne udusujúc
plač. Zrazu padla matke okolo hrdla, kŕčovito jej šiju objala a začala
jej tvár bozkávať. Pritom tiekli jej slzy a padali na líca materine.
    </tei:p>
    <tei:p>
     — Ach, mamo! Mamo! — šepce a pritom sa trasie na celom tele.
    </tei:p>
    <tei:p>
     Tieto slová šeptmo povedané znepokojili Remeňku.
    </tei:p>
    <tei:p>
     — Čo je
to? — myslí si. — Plakať plačú i druhé, ale toto je zcela iné. — Niečo
hrozného, netušeného vyrážali tieto slová. Všetok žiaľ, nešťastie,
výčitka, vôbec všetko, všetko to bolo v týchto slovách tak jasne
vyrazené, čo jej dcéra musela prežiť, precítiť za ten čas.
    </tei:p>
    <tei:p>
     Pod
oblokom bolo počuť ťažké kroky a hlas Práckeho.
    </tei:p>
    <tei:p>
     — Ide! —
zostrašene prehovorí mať. — Poutieraj sa, nech ťa nezbadá, — a sama
prešla si zásterkou po tvári a očiach.
    </tei:p>
    <tei:p>
     Marka odskočila od
materi, poutierala sa i stiahla si ručník hlbšie do tváre, aby nič
nezbadal. Pritom sa tvárila, ako by pokračovala v práci.
    </tei:p>
    <tei:p>
     Prácky
vstúpil. Pozrel skúmavo na obe. Videl ich rozpaky i vyplakané tváre.
Zmraštil sa, zašomral si pod nos, čo malo znamenať ako nadávka na
Remeňku. Prešiel pár krokov po izbe, ako by niečo hľadal, a vyšiel
von, dosť silne búšiac dvermi za sebou.
    </tei:p>
    <tei:p>
     — Len sa zdržiavaj,
dievka moja, — rýchlo a šepky hovorila si k dcére zostrašená Práckym.
Pritom obzrela sa nespokojne, či ju niekto nepočúva. — Len sa
premáhaj. Čím väčšmi si k srdcu berieš, tým ti bude horšie. Ale keby
si mohla tak pekne, vľúdne okolo neho, vravím ti, okolo prsta by si si
ho mohla obtočiť a mohla by si žiť bez všetkej starosti… Veď ti je to,
dievka moja, všade všelijak. Nazdáš sa, že i mladí môžu len z lásky
vyžiť? Ojej! — rozhovorila sa, bo prichádzala do svojho živlu. — I
najväčšia láska sa prije a obyčajne sprvu to večné hrkútanie má za
sebou príchuť sýtosti. Nehľaď ty na to, že je on starý, ale na to, že
si gazdiná, pani! Koľké ti závidia, keby si len vedela! Hľa, Krkoška,
tá hrdaňa, čo na nás len tak z pleca pozerávala, keď ma videla k tebe
ísť, div že ju nepuklo od závisti… A ty, hľa, čo robíš!… No a teraz sa
dobre maj a príď nás čím skôr vidieť, — vravela odchádzajúca Remeňka.
Už bola pri dverách, keď Marka pristúpila k nej, chytila ju za ruku a
tisla ju kŕčovito.
    </tei:p>
    <tei:p>
     — Nejdite, mamo, ešte, zostaňte tu. Ach!
Prečo nemôžem byť u vás, pri otcovi!
    </tei:p>
    <tei:p>
     — Pst! — tíši ju matka. —
Čo robíš? Bože môj! Premôž sa, poslúchni ma, nebuď sprostá! Ja nemôžem
už ďalej. I tak som sa tu dlho meškala… Neplač, buď veselá a bude ti
dobre. Navyknúť sa už musíš, keď si sa zaňho vydala.
    </tei:p>
    <tei:p>
     Vyšla.
Pristúpila k Práckemu.
    </tei:p>
    <tei:p>
     — Len trpezlivosť. Všetko to prejde. Veď
sa ona navykne, veď sa ona priučí, len sa vás teraz bojí. Ale s hurtom
to nejde, kdeže by! — To by sa ešte väčšmi bála, — a nepozrúc naňho,
aby nezbadal nepokoj, ktorý sa v nej uhostil, ponáhľa sa domov.
    </tei:p>
    <tei:p>
     Cestou napadla ju clivosť. Ľutovala dcéru. Teraz len videla, že
Marku bohatstvo neurobí šťastnou. Začala pochybovať, či to dobre bude,
či by nebolo lepšie bývalo všetko tak nechať.
    </tei:p>
    <tei:p>
     — Ale veď som ja
len dobre chcela, — vyhovárala sama sebe. — A veď ona to sama chcela,
aby som mu šla povedať, že už pôjde zaňho.
    </tei:p>
    <tei:p>
     Nemala teraz času
prihovoriť sa a zastať s tou lebo onou ženičkou, čo veru i Slivkuľu
zbadala, ktorá práve vtedy s tanierom pod pazuchou prešla popri nej a
tak sa jej milo usmiala, hoci mala súrnu robotu, lebo mala obed variť,
a to mäsový, lebo im pomáhal kmotor na lúke košarinu skladať, a to na
celý deň. Nuž a kmotra, toho len treba náležito uctiť. Pritom všetkom
by si bola utrhla čo len minútku času, aby si postála s Remeňkou. Ale
táto nie, ako by ju ani nevidela, len tak cez zuby ,dobré ráno‘ a už
fujazdí popri nej. Urazená teda ide do jatky.
    </tei:p>
    <tei:p>
     — No, či ju
vidíš, ako zhrdla; už má nahor dierky do nosa. Ani ťa len nevidí! No
len no! Veď sa jej to vráti. Takto človeka za nič nemať, ako čo by som
ja bohvie aká bola. A tu ešte ani štvrťroka temer neminulo, čo jej
všetko mali predať.
    </tei:p>
    <tei:p>
     Po odchode testinej o krátku chvíľu vrátil
sa Prácky do chyže. Nedalo mu pokoja. Chcel vedieť, čo mu robí žena.
Rád ju videl a neviem čo by nebol dal, keby bol u nej vzbudil lásku.
Ale do týchto čias pocítil on to dobre, že len odpor a strach vzbudil
proti sebe. To ho strpčilo i znepokojilo. Tento pocit snažil sa
premôcť a utlmiť. Myslel si: Veď sa ona ešte navykne, najmä keď bude
vedieť oceniť hojnosť, do ktorej prišla.
    </tei:p>
    <tei:p>
     — Veď ona sadne na
lep, — myslel si, — len malá trpezlivosť. Treba malej dať sa s čím i
zabaviť i pohrdiť. — A preto myslel, že uderí na pravú strunu, keď ju
rôznym šatstvom obdarí. Po svadbe prvé bolo, že ju voviedol do komory
a tam otvoril skrine a truhly, ktoré boli naplnené rozličným plátnom a
šatami. Už pred svadbou nakúpil jej, čo len myslel, že jej je
potrebné, a čo mu iné ženy poradili: hodvábne ručníky, čepce, stuhy a
všetko to, čo budí radosť u mladej ženy. Tak by ju bol rád videl, ako
sa fintí, ako sa strojí, ako si vykračuje a do zrkadla nazerá, bo
vtedy vedel, že za všetko to by vďačnosť a uznanlivosť pocítila oproti
nemu. Ale do týchto čias sa mu to nepošťastilo.
    </tei:p>
    <tei:p>
     — Marka,
prihotov niečo zajesť si. Pôjdeme na lúku pozrieť, či už hrabú
košarinu. Tam je v komore krčah s páleným pre hrabáčov, — a pozrel na
ňu usmievavo.
    </tei:p>
    <tei:p>
     Bola rada, že môže ísť do slobodného. Preletel
jej tiež úsmev sotva zbadateľný a oči sa jej živo zableskli. Zbadal.
Bol vytešený. Myslel si, že ten úsmev jemu patrí, že je to výsledok
jeho snahy a i rozhovoru s matkou. Vyšiel von. Dal zapriahnuť do
ľahkého vozíka dva bujné pejky, ktoré len odnedávna boli priahané a
preto nepokojne žuvali zubadla, pohybovali hlavami a prekladali
tenkými nohami. S úľubou pozeral na tieto krásne tvory. Prišiel k
sedlovému, potľapkal ho. Nové štverne leskli sa na nich a pekne
vybíjané cafrangy pohybovali a hádzali sa na strojných hlavách. Len
predné sedadlo dal položiť. Na spodok vozíka hodil hrable a vidly.
Vysadol na vozík, vzal liace do ruky, pukol bičom a žrebce zdupkali
nohami, začali sa vzpínať, ale mocná a skúsená ruka ich zadržala.
Vozík zahrkotal a zastal pred dvermi domu. Marka, mladá gazdiná,
vystúpila. V ruke mala dosť hodný kôš, bielym obrúskom zakrytý. Prácky
pozrel na ňu, pomkol sa. Položila do vozíka kôš a ako srna ľahko
vyskočila na vozík a už sedela pri ňom. Srdce mu okrialo. Ešte sa
nestalo, že by dobrovoľne bola sadla k nemu.
    </tei:p>
    <tei:p>
     — Máš už všetko v
poriadku? Nezabudla si si nič? — spytuje sa veselo.
    </tei:p>
    <tei:p>
     — A krčah s
páleným si vzala?
    </tei:p>
    <tei:p>
     — Vzala som, ako ste mi kázali, — odpovedá
ona.
    </tei:p>
    <tei:p>
     — No, dobre.
    </tei:p>
    <tei:p>
     Prácky potiahol liace, švihol bičom
ponad kone. Žrebce trhli vozíkom, takže Marka len-len že neutratila
rovnováhu, vykríkla málo od ľaku, no v druhom okamihu ako by sa
hanbila, že sa zľakla, zasmiala sa hlasno.
    </tei:p>
    <tei:p>
     Prácky bol nesmierne
rád, keď počul zvonivý smiech ženin.
    </tei:p>
    <tei:p>
     — Si sa zľakla? Čo? — A
nahol sa k jej tvári, aby videl, či sa ozaj veľmi zľakla.
    </tei:p>
    <tei:p>
     Kyslastý zápach potu ju ovial. Pozrela naňho už nie tak milo,
ale bojazlivo a sklopila pred ním oči.
    </tei:p>
    <tei:p>
     — Neboj sa! Kone sú
mladé, nenaučené, ale budú dobré ťahúne, otcu-materi sú hodné šesťsto
zlatých, — a znaleckým okom pozrel na ne.
    </tei:p>
    <tei:p>
     Za pár okamihov
prebehli cez dedinu, ktorá bola ako vymretá, lebo všetko, čo len
stačilo a vládalo, bolo na lúkach. Za dedinou i z jednej i z druhej
strany rieky rozprestierala sa nie veľmi široká dolina, na ktorej
okrajoch sa dvíhali nízke, zavalisté brehy, pokryté strniskom, bo
obilie už bolo zožaté a pozvážané. Dolinu neorali, ale nechali na
lúky, bo teraz, v letnom spare, plytká, len-len že tečúca riečka z
jari i za letných prívalov nielen že zaplní kalnou vodou koryto, ale i
vylieva sa na široko-ďaleko. A neraz sa stalo, že riadky už nakoseného
sena, áno, i petrence zobrala alebo tak zahlienila, že neboli na
upotrebenie. Pred nimi, ako len ďaleko vidieť mohli, černeli sa kopy a
petrence a medzi nimi beleli a hmýrili sa na lúkach pracujúci ľudia.
Jedni obracali, druhí zhrabávali, tretí kládli petrence alebo i kopy,
poniektorí i zvážali. V diaľke ľudia zdali sa ako malé biele pohyblivé
body.
    </tei:p>
    <tei:p>
     Bol krásny augustový deň. Nebo bolo jasné a celé akoby
pretkané jasnými, prehojnými slnečnými lúčami. Povetrie mihotalo sa od
tepla. Všetko, ešte i tie skalky na ceste, ako by žilo, ako by sa
pohybovalo v tomto trasľavom vzduchu. Spev dievok, prerývaný výskotom,
rozliehal sa po doline a povetrie bolo naplnené tým milým, zvláštnym,
omamujúcim zápachom košariny. Neďaleké hory a Háj svojimi vlnistými
linajami prechádzali z tmavej do svetlastej farby a ďaleký Bik sa
ukázal už len ako sen, zdal sa splývať s modrinou oblohy a len ako
tenuľká čiara ukázalo sa jej površie. Kone boli nepokojné, horúčosť,
muchy a ovady nedali im pokoja. Ustavične mykali hlavami, šibali
chvostom. Lastovičky obletovali a vyprevádzali záprah, chytali letkom
muchy nad koňmi. Poniektorá nízko vznášala sa nad koňmi dosť dlho a
pritom rýchlo trepotala krídlami, aby sa mohla v tej istej výške
udržať. Cestou stretali vysoko košarinou naložené vozy, ktoré pomaly
cupkali domov, ťahané ani mlieko bielymi, širokorohými volmi. Gazda
pri nich kráča a vše monotónnym hlasom zavolá na ne:
    </tei:p>
    <tei:p>
     — Hajs,
sivoň!
    </tei:p>
    <tei:p>
     Hore pri pavúze sedí mu žena. Vidno jej len kus oplecka
a čepca, spod ktorého vykúka zdravá, ohorená tvár. Prácky takmer
nestačil i napravo i naľavo volať ,Pán boh pomáhaj!‘ popri ceste
pracujúcim ľuďom. A spokojné, veselé ,Pán boh uslyš!‘ mu je odvetou.
Akoby nie, keď je košarina hojná a mäkká ako zamat, zelená ani krušpán
a k tomu tá vôňa — ani rozmajrín nemá lepšej. Ej, budeže to za krm!
    </tei:p>
    <tei:p>
     Za odchodiacim vozíkom postávajú za okamih, aby dve-tri slová
prehodili, zväčša o Marke.
    </tei:p>
    <tei:p>
     — No, či ju vidíš, — vraví jedna, —
ako si sedí pri ňom ako na ražni. A ani sa neobzrie, ako čo by bohvie
čo bola. A tu, ľa, Mara Remeňová! Dajtimi-bože! Ale tak je to, keď sa
niekto z ničoho na dačo vyšinie.
    </tei:p>
    <tei:p>
     A tu Marka, chuderka, ani
zdania nemala, aký dojem urobila, lebo ľuďom skoro ani nepozrela do
tváre od tiesne i od hanby.
    </tei:p>
    <tei:p>
     Blížili sa k veľkej lúke, na ktorej
robilo mnoho ľudí. Bola to lúka Práckeho. — Zastal.
    </tei:p>
    <tei:p>
     — Ako to
podávaš! Všetko ti padá, — bolo počuť Ondrov hlas z jednej kopy. Stál
na nej. Rukávy mal vyhrnuté vyše lakťa a ramená opálené slncom ani
Indián. V rukách držal vidly a nimi urovnával kopu, aby vyzerala, ako
čo by ju tokár vytočil.
    </tei:p>
    <tei:p>
     Klobúk zhodil, vetrík mu previeval a
skuštravel vlasy, len na čele ostali mu zlepené od potu. Tvár mu
prejavovala radosť a istú dôstojnosť, ani čo by generál z vysokého
kopca riadil svoje voje. Tak dozeral a dirigoval on svoju čeľaď.
    </tei:p>
    <tei:p>
     — Ty, Kata, akože to hrabeš? Aby ťa! Nuž či to tak? Aha! Aký
chlp za tebou! Na pestvo jej je dosť, ale —
    </tei:p>
    <tei:p>
     — Nevaďteže sa,
báťa Ondro, nie! Poviem ňane Mare, aby nešla za vás, že ste zlý,
dudravý, — žartuje sa Katka, veselé a žartovné dievča.
    </tei:p>
    <tei:p>
     —
Ha-ha-ha! — smejú sa hrabáčky, — ale vám len dala.
    </tei:p>
    <tei:p>
     Povrávalo
sa, že by Ondro bol pýtal ňaňu Maru, vdovu po nebohom hlásnikovi
Gašparovi, ale že ho vraj nechcela. Nuž od tých čias ho s ňou
prekárali.
    </tei:p>
    <tei:p>
     — Iď, ty čudo kadejaké! Lebo ak mi prídeš pod ruku,
tak ťa hneď ovalím týmito vidlami! — odvráva jej Ondro. Ale z jeho
hlasu a výrazu tváre nevybadať nejakého pohoršenia. Hja! Čože je to
všetko proti tomu vyznačeniu, čo mu gazda dal, keď mu ešte včera večer
hovoril:
    </tei:p>
    <tei:p>
     — Ondro, vieš, pôjdeš ty na lúku i s ľuďmi. Aby si
dobre vykonal.
    </tei:p>
    <tei:p>
     — Nebojte sa, ako čo by ste sami boli tam, — a
oči sa mu zaleskli povedomím.
    </tei:p>
    <tei:p>
     Vôbec zvláštny, dôverný pomer
povstal medzi ním a gazdom odvtedy, ako ho prvý raz počastoval. Nebol
to takzvaný priateľský pomer, ani mnoho rečí, len pár slov:
    </tei:p>
    <tei:p>
     —
Ondro, takto lebo takto. — Zase: — Či by sme nemohli toto a toto? —
spytoval sa niekedy Ondro. Tieto jednoduché slová nezdajú sa takto
mnoho znamenať, ale bývali takým tónom a výrazom vyslovené, že ten
hlas vyrážal sympatiu, ktorá skrsla nevedomky a pevnila sa u oboch. Od
toho večera, ako mu Prácky prvý raz zveril kľúč od sýpky, Ondro
slobodne chodieval po obrok. A táto dôvera ho tak povzniesla, že robil
a dozeral mu s chuťou a radosťou. Prácky pocítil už v ten večer, že
vzbudil v Ondrovi lásku oproti sebe. Sprvu mu to bol len žart, ale čím
ďalej, tým väčšmi navykal naň a i uňho vyvinul sa cit dôvery a i
spokojnosť nad tým, že má človeka, ktorý ho rád má opravdivo, bez
všetkých zadných myšlienok.
    </tei:p>
    <tei:p>
     Ondro ani nezbadal, kedy zastal
vozík. Prácky, keď počul, ako vykrikuje, zasmial sa spokojne. Marka
zoskočila z vozíka. On ostal za chvíľku sedieť i skríkol:
    </tei:p>
    <tei:p>
     — Pán
boh pomáhaj! A sa vám dobre darí robota?
    </tei:p>
    <tei:p>
     Ondro, keď počul
gazdov hlas, obrátil sa v tú stranu, uškrnul sa na jeden bok, čo malo
značiť úsmev. Spustil jeden rukáv a utrúc si pot z čela, zakričal,
spúšťajúc sa z kopy:
    </tei:p>
    <tei:p>
     — Ťhú, ani som vás nepočul, a tu, hľa! Ja
reku, že ani neprídete, — a pribehnúc začal odpínať kone. Pritom
nezabudol potľapkať ani jedného, hrivu napraviť a šticu natiahnuť
trocha. — Ako ste sa vyhriali, — vraví ku nim láskavo, — ledačiny
jedny! No, čože sa toľko mykoceš, veď ťa hádam nezjedia, — prihovára
sa k náručnému, ktorý si chcel papuľou odohnať od boku sajúcu muchu.
Priviazal ich za ohlávky o rebriny vozíka, hodil im za náručie voňavej
košariny. — Nate, chrumkajte si! — ponúkal ich. A kone ako čo by ho
rozumeli, zarehtali ticho a oddali sa s chuťou do žrania. Keď
prechádzal popri nich, prešiel rukou po chrbte jedného i druhého a
potľapkal po slabine, potom išiel za gazdom, aby mu rozpovedal, čo sa
urobilo.
    </tei:p>
    <tei:p>
     Medzitým Marka už mala hrable v rukách, postavila sa
do radu s druhými hrabáčkami, hnala svoj rad zručne. Pridružila sa ku
Katke, svojej bývalej kamarátke. Usmiala sa na ňu. Katka bola oproti
nej trocha ostýchavá. Ako by i nie, pri toľkej premene! Hľa, teraz jej
ona nadnicou robí! Nie div, že nevedela ako začať.
    </tei:p>
    <tei:p>
     — Si zdravá,
Katka? — prihovára sa jej.
    </tei:p>
    <tei:p>
     — Chvalabohu, len som ešte ta. A — —
zasekla sa, nevedela, či jej má ešte tykať a či vykať.
    </tei:p>
    <tei:p>
     — Čo si
taká? Dáko si inakšia oproti mne. Som ti niečo urobila?
    </tei:p>
    <tei:p>
     — Ale
čoby? Nič… Len, reku, keď si sa vydala, či si sa ty nepremenila.
    </tei:p>
    <tei:p>
     — Ja? Čože by som sa ja. Ja nemám príčiny! — a vzdychla si.
    </tei:p>
    <tei:p>
     Katka pozrela na ňu. Marka hľadela tiež na ňu a v tvári zračil
sa jej smútok.
    </tei:p>
    <tei:p>
     — No, ty tiež nevyzeráš dákosi veselo, — myslí
si.
    </tei:p>
    <tei:p>
     — Katka!
    </tei:p>
    <tei:p>
     — Čo by si chcela?
    </tei:p>
    <tei:p>
     — Ja by som tak
rada bola, keby sme boli tak, ako sme bývali. Také kamarátky — Chceš?
— a reč zneje jej tak prosebne, ako čo by ju prosila za odpustenie pre
nejaké previnenie. — Ja som ťa tak rada mala.
    </tei:p>
    <tei:p>
     — Ja nedbám, —
rečie Katka. — Len či ti dostačím, keď si —
    </tei:p>
    <tei:p>
     — Nehovor tak! —
skočí jej náruživo do reči, — tak bude medzi nami, ako bývalo.
    </tei:p>
    <tei:p>
     — Ja ťa rada mám, aj si mi chýbala.
    </tei:p>
    <tei:p>
     — A ty? Keby si len
vedela — ach! Ako je horúco. Zhodím zo seba kabátik. — Zhodila nielen
kabátik, ale i ručník náhrdelný. Ostala len v oplecku. Pozrela na
Katku. Táto bola bosá a trocha vykasaná! Zobula sa i ona a, vrchnú
sukňu si trocha podkašúc, chytila hrable a dala sa do práce. Hrabala s
chuťou. Široké, klepcované čipky, prišité na obalci rukávcovom,
zatriasli sa pri každom ťahu.
    </tei:p>
    <tei:p>
     — Či ju vidíš! — pošepkávajú si
medzi sebou hrabáčky.
    </tei:p>
    <tei:p>
     — Ako sa ponáhľa!
    </tei:p>
    <tei:p>
     — Vari sa chce
tomu svojmu starigáňovi zapáčiť, — a zasmiali sa do dlane.
    </tei:p>
    <tei:p>
     Prácky tiež robil. Vzal vidly a oprával kopy. Vše pozrel na
Marku, čo ona robí. S úľubou videl jej peknú postavu, ako strojne a
pružne sa pohybovala.
    </tei:p>
    <tei:p>
     — Tak už i teba ohlášali? — prihovára sa
Marka ku Katke. — Kedyže vám bude sobáš?
    </tei:p>
    <tei:p>
     — Neviem ešte, — vraví
Katka a oči sa jej len tak smejú od šťastia. — Pre mňa by nemuselo
ešte byť, ale Ďurko, ten nedá pokoja. Nedbal by, aby to už bolo. Dosť
mu vravím, že sa to len tak sfúknuť nedá! — a pritom špúlila si vážne
ústa, ale zato nemohla udusiť výraz šelmovstva. A ten veru prezrádzal,
že sa nehnevá na Ďurkovu netrpezlivosť.
    </tei:p>
    <tei:p>
     — Aká je šťastná! —
myslí si Marka. — Ako jej ťažko tlmiť pred svetom šťastie, ktoré cíti.
A ja? — Bôľna upomienka na Janka ju prešla. — I ja som mohla s ním byť
taká šťastná. Sto ráz šťastnejšia, čo by s ním len suchý chlieb bola
jedla. Prečo len odišiel, ju nechal! — Div, že nezaplakala.
    </tei:p>
    <tei:p>
     —
Čo ti je? — spytuje sa Katka. Zbadala, že sa jej niečo stalo.
    </tei:p>
    <tei:p>
     —
Nič, len tak. Nie mi je dobre. Ale to prejde… Hľa, už mi je lepšie, —
a pokúsila sa usmiať na Katku. — Vieš, keď sme sa vodievali či na
stádlo, či do kostola, vždy sme vedno chodili, — zahovára Marka.
    </tei:p>
    <tei:p>
     — Akože by som nevedela! Ja sa pamätám na všetko. Ešte i na to,
keď sme do školy chodili. Či sa pamätáš, ako nám Ďurko, keď sme
nevedeli, vrkoče poviazal a Jano zrazu z jednej strany na teba, Ďuro
zase z druhej strany na mňa skríkol a my sme sa mykli jedna na jednu,
druhá na druhú stranu a dobre sme sa ukvákali, takže nám hneď slzy
vyskočili, — a pri tejto rozpomienke Katka rozosmiala sa hlasno.
    </tei:p>
    <tei:p>
     Medzitým deň sa chýlil k večeru. Slnce už zapadlo za horu a
pozlátilo obláčky. Práca bola zvŕšená a hrabáči vracali sa do dediny.
Prácky s Markou viezli sa domov. Za ich chrbtom čupel vo vozíku Ondro.
Skoro prebehli hrabáčov. Marka videla medzi nimi i Katku, ako si
vykračuje pri Ďurkovi.
    </tei:p>
    <tei:p>
     — Ako im je len dobre! — vzdychla si.
Práve pri dedine stretli sa s čriedou kráv, ponáhľajúcou sa domov.
Museli zastať a čakať, kým prejdú. Starý Dúbrava, kraviar, prešiel
popri nich. Poklonil sa, pozrel na nich a išiel za kravami.
    </tei:p>
    <tei:p>
     —
Ja neviem, čo je len tomu kraviarovi. Ale tak sa mi zdá, že ten nebude
dlho vyháňať statok, — hovorí Prácky Ondrovi.
    </tei:p>
    <tei:p>
     — A veď sa i mne
tak zdá, že je dáko v zlej koži a ako by bol zhrbený.
    </tei:p>
    <tei:p>
     — Čo sa
mu len mohlo stať?
    </tei:p>
    <tei:p>
     — A ver ja neviem. Len toť pred pár dňami sa
mi žalovala jeho žena, že odkedy mu syn Jano šiel do tej Ameriky, od
tých čias vraj nemá nijakej chuti do jedla. Nuž a keď sa nenaješ, veru
nenaberieš, ale len stratíš. Bohvie, prečo si len tak ku srdcu berie.
Veď i druhým syn odišiel.
    </tei:p>
    <tei:p>
     Keď prišli domov, Prácky mal vonku
ešte mnoho práce. Poobzerať, či vo dvore, či po stavaní. Marka vošla
dnu, mala priprávať ešte večeru. Keď bola sama, tak sa otupne cítila.
Dora, slúžka, ešte sa netmolila po kuchyni, bo veď mala ešte dojiť.
Tie dojmy dnešné, najmä šťastie, ktoré sa zrkadlilo na obličaji
Katkinom, jej tanuli na ume. Nemohla sa zbaviť rozpomienky na krásne
časy a večery, ktoré strávila v spoločnosti Janovej. A teraz? — On tam
ďaleko za morom. Boh zná, čo robí, či žije, či mrie. Ona tu, pravda,
všetkého má dosýta, ale za čím túži, za čím jej srdce zmiera? Za
odrobinkou lásky, opravdivej lásky, — toho nemá a nebude mať. Zvonka
teplý vetrík zavial do chyže a ona pocítila neodolateľnú túhu po
láske. Žíznila po nej, po vrelej, celú bytnosť prenikajúcej láske.
    </tei:p>
    <tei:p>
     — Tak! — Len raz, len jediný raz objať ho, k sebe privinúť a
poľúbiť na jeho čerstvé, jemným chmýrom pokryté pery. — I zatriasla sa
pod týmto dojmom.
    </tei:p>
    <tei:p>
     Prišla Dora, doniesla plné šechtáre mlieka.
Marka ako vo sne len trhane odpovedala na reči Dorine a preciedzala
mlieko. Ruky sa jej triasli od pohnutia, i vylialo sa jej pomimo.
    </tei:p>
    <tei:p>
     — Čo vám je? — spytuje sa Dora, keď vidí gazdinú, že je dákosi
premenená.
    </tei:p>
    <tei:p>
     — Nič, len tak… Čo sa starieš do všetkého? —
vybuchlo z nej.
    </tei:p>
    <tei:p>
     — Ale ja? Čo som vám urobila?
    </tei:p>
    <tei:p>
     — Nič. Daj
mi pokoj.
    </tei:p>
    <tei:p>
     Dora urazená vzala kupu a chcela ísť po vodu.
    </tei:p>
    <tei:p>
     — Čože, vari sa hneváš? — spytuje sa Marka.
    </tei:p>
    <tei:p>
     — Ale ja?
Čože by sa hnevala? Len mi je ťažko, že hneď — — Čože, veď ja nemusím,
ak ste nie spokojní.
    </tei:p>
    <tei:p>
     — Ale nehovorže tak, Dorka, nie. Čože by
som nebola spokojná? Ale, bože môj, keď som taká, — zaplakala. —
Nikomu nemôžem vyhovieť.
    </tei:p>
    <tei:p>
     — Čo vám je? — spytuje sa sústrastne.
Ona už vybadala, že mladej gazdinej niečo chýba.
    </tei:p>
    <tei:p>
     — Nič, len
tak. Prišlo mi ľúto za otcom a materou, — a slzy jej kanuli po tvári
ako hrachy.
    </tei:p>
    <tei:p>
     — Čo len to, či je to voľačo? Keby to na druhej
dedine, ale keď sa tu v našej, to je nič. Môžete ich ísť vidieť, kedy
chcete.
    </tei:p>
    <tei:p>
     — Ej, Dorka, ty to nevieš. Počkaj, keď sa vydáš.
    </tei:p>
    <tei:p>
     — Ja? Čože ja! Ja som i teraz na cudzom chlebe, v službe.
Kedyže ja môžem k materi. Len tak v nedeľu popoludní. Ja som už na to
navyknutá.
    </tei:p>
    <tei:p>
     — A máš už svojho?
    </tei:p>
    <tei:p>
     — Ale ste aj vy! Takô sa
spýtať… — usmieva sa Dora.
    </tei:p>
    <tei:p>
     — Naozaj, máš už niekoho? — spytuje
sa Marka a to tak vážne, ako by jej na tom veľmi záležalo.
    </tei:p>
    <tei:p>
     —
Nuž keď chcete vedieť, tak vám len poviem. Pravdaže mám.
    </tei:p>
    <tei:p>
     — A
koho?
    </tei:p>
    <tei:p>
     — Čo vám z toho príde, keď vám aj poviem?
    </tei:p>
    <tei:p>
     — A ho
rada máš?
    </tei:p>
    <tei:p>
     Dora pozrela na ňu, či sa len žartuje a či čo. Marka
stála proti nej a vážne hľadela na ňu.
    </tei:p>
    <tei:p>
     — Čo ja viem.
    </tei:p>
    <tei:p>
     —
Čože by si nevedela!
    </tei:p>
    <tei:p>
     — Nuž veď viete, že sa to nehovorí.
    </tei:p>
    <tei:p>
     — Mne môžeš povedať.
    </tei:p>
    <tei:p>
     — Keď už tak chcete, môžem vám
povedať, že ho chcem.
    </tei:p>
    <tei:p>
     — No keď ho chceš, takže choď zaňho,
aleže sa vydaj zaňho!
    </tei:p>
    <tei:p>
     — Či je večera hotová, žena? — spytuje sa
veselo Prácky, — lebo sme my lační. — Vzťahoval to i na Ondreja, ktorý
práve vstupoval za ním a oprášal sa.
    </tei:p>
    <tei:p>
     — Hneď bude, — vraví ona a
rýchlo obrátila sa ku sporáku, aby nezbadal pohnutia.
    </tei:p>
    <tei:p>
     Pozrel na
ňu, ako sa vrtí, ako vylieva do veľkej misy pariace sa jedlo.
    </tei:p>
    <tei:p>
     —
Bude z nej gazdiná, — myslí si. Potom obrátil sa k Ondrovi:
    </tei:p>
    <tei:p>
     —
Dobre by bolo, keby sme mohli pozvážať všetku košarinu. Nebude dlho
bez dažďa a škoda by jej bolo zmoknúť. Dávno sme jej toľko a takej
dobrej nemali.
    </tei:p>
    <tei:p>
     — I ja tak myslím. Okolo mesiaca je dvor. I
kohút na smetisku kikiríkal, nevyletel na plot. Lastovičky tiež nízko
lietali. Ono dobre bude, keď sa pousilujeme.
    </tei:p>
    <tei:p>
     — Na našich
záprahoch zajtra nezvezieme.
    </tei:p>
    <tei:p>
     — Veru nie. Bolo by ešte zo dva
vozy zaopatriť, aby sme zvozili zajtra.
    </tei:p>
    <tei:p>
     — Vieš čo? Pôjdeš po
večeri do Šuľanov a k Remeňovcom, že či by nemohli prísť.
    </tei:p>
    <tei:p>
     — K
otcovi by som ja rada trochu išla, — ozvala sa Marka a prosebne
pozrela na muža. — Mohla by som sa ho ja spýtať.
    </tei:p>
    <tei:p>
     — Čo pôjdeš
teraz, už je noc. Môžeš ísť inokedy. Hľa, dosť si sa narobila a treba
si oddýchnuť.
    </tei:p>
    <tei:p>
     Tak sa jej teraz zatúžilo vidieť otca, čo robí,
hlas jeho počuť.
    </tei:p>
    <tei:p>
     — Veď by sa ja hneď vrátila, len by som za
minútku bola doma, kým sa navečeriate.
    </tei:p>
    <tei:p>
     — A ty nebudeš?
    </tei:p>
    <tei:p>
     —
Nie, dáko sa mi nechce.
    </tei:p>
    <tei:p>
     — Keď už tak chceš, tak môžeš. Ale aby
si zaveľa nebola doma. Načim ísť ľahnúť si.
    </tei:p>
    <tei:p>
     — Hneď som tu, — a
len čo nastolila jedlo a šatku si zviazala na hlavu, už bola von.
    </tei:p>
    <tei:p>
     Ondro medzitým pozrel vše na gazdinú, vše na gazdu. Poškrabal
sa za uchom a zašomral. Nepáčil sa mu ich pomer. Hneval sa na Maru, že
bočí od Práckeho.
    </tei:p>
    <tei:p>
     — Či ju vidíš, čo vystrája zase? Keď sa
nesoplí alebo nevzdychá ako kováčske mechy, tak uteká, a to len preto,
aby nemusela pri ňom byť. A mohla by pánu bohu na holých kolenách
ďakovať, že si ju vzal. Ono je starý, ale je chlap, ako sa patrí. Len
túto hlúposť keby nebol urobil. Druhá, skúsenejšia, tá by sa okolo
neho… ale táto sopľa? — To je žena? Treba jej takého muža? Papek! A
dobre ju ním popreháňať po dvore, veď by ona nechala tak tie svoje
mrndy.
    </tei:p>
    <tei:p>
     Prácky si už dávno nabral i začal jesť, keď Ondro bol
ešte do svojich myšlienok pohrúžený.
    </tei:p>
    <tei:p>
     — Prečo neješ? Čo? Ani ty
nechceš?
    </tei:p>
    <tei:p>
     — Ih! Božechráň! Len tak som sa dákosi zahútal, že čo
a ako, — a ako by chcel dohnať chvíľu, rýchlo nabral si na tanier
jedla. Ale mu pritom vždy v hlave vrtelo.
    </tei:p>
    <tei:p>
     — Či ti to má vďaky?
On by ju na rukách nosil. Má koho! Dal by ja jej mazny! — —
    </tei:p>
    <tei:p>
     Keď
Marka prišla k rodičom, otec bol len sám doma.
    </tei:p>
    <tei:p>
     — Prišla si, —
zvolal veselo. — No len keď si nás prišla vidieť.
    </tei:p>
    <tei:p>
     — Len som tak
pribehla na chvíľku. Je mať doma?
    </tei:p>
    <tei:p>
     — Nie je. Šla ku kmotre.
Počula, že je chorá, nuž ju šla vidieť; ale je už drahný čas, ako
odišla. Už sa mohla veru i vrátiť. Sadni si. Hľa, tu na podstienku ako
predtým.
    </tei:p>
    <tei:p>
     Sadli si jeden ku druhému. Marka pritúlila sa k
otcovi.
    </tei:p>
    <tei:p>
     — Ako sa ti vodí?
    </tei:p>
    <tei:p>
     — Do-obre, — a pritom si
myslí: — Nesmiem povedať, čo mi je. Načo ho zarmútiť a i jemu daromné
trápenie robiť. Beztak je už všetkému koniec.
    </tei:p>
    <tei:p>
     — Nie si dáko
veselá.
    </tei:p>
    <tei:p>
     — Prečo? Nič mi nechýba, len vy. Keby som vás mohla
častejšie vidieť.
    </tei:p>
    <tei:p>
     — I mne chýbaš, dieťa moje. Ale musíme už
navykať na premenu. Nemôžeš vždy utekať od muža. A ti je dobrý?
    </tei:p>
    <tei:p>
     — Dobrý, — vzdychla si.
    </tei:p>
    <tei:p>
     — Naozaj? Povedz pravdu, netaj,
veď som ti otec.
    </tei:p>
    <tei:p>
     — Pravdu, čistú pravdu hovorím, že mi je
dobrý.
    </tei:p>
    <tei:p>
     — Ešte ťa nehrešil?
    </tei:p>
    <tei:p>
     — Nie.
    </tei:p>
    <tei:p>
     — No, to je
dobre.
    </tei:p>
    <tei:p>
     — Dobre… — Keby ste vedeli, otec môj, — myslí si, — čo
mám na srdci, tak by ste nevraveli, že je dobre.
    </tei:p>
    <tei:p>
     — Hľa, bola by
i zabudla. Poslal ma, že či by ste mu nemohli ísť so záprahom košarinu
zvážať zajtra.
    </tei:p>
    <tei:p>
     — Mal by, pravda, robotu, ale pôjdem. Ideš už? —
spytuje sa, keď vidí, že Marka vstala.
    </tei:p>
    <tei:p>
     — Už je čas. Nemôžem
ďalej ostať. Tak príďte.
    </tei:p>
    <tei:p>
     — Prídem.
    </tei:p>
    <tei:p>
     Už sa pohla, keď zase
zastala.
    </tei:p>
    <tei:p>
     — Apo!
    </tei:p>
    <tei:p>
     — Čo, dievka moja?
    </tei:p>
    <tei:p>
     — Ale ste
videli starého kraviara?
    </tei:p>
    <tei:p>
     — Čože by som ho nevidel. Veď i dnes
vyháňal vedľa nás. Prečo?
    </tei:p>
    <tei:p>
     — Ľudia vravia, že je chorý.
    </tei:p>
    <tei:p>
     —
Veru sa zdá dáky zostarený. Ani žarty už tak nevystrája ako predtým.
    </tei:p>
    <tei:p>
     — Čo mu len môže byť?
    </tei:p>
    <tei:p>
     — A boh vie, dievka moja. Človek
je ako tráva, — — zacitoval. — Či my môžeme vedieť, kedy a kde nás
prikvačí hodinka?
    </tei:p>
    <tei:p>
     — Že vraj sa ťažko zozbiera.
    </tei:p>
    <tei:p>
     — A kto
by to vedel. Môž’ byť, že aj, môž’ byť, že nie.
    </tei:p>
    <tei:p>
     — Čo si len
počne jeho žena?
    </tei:p>
    <tei:p>
     — Čože môže. Len tak ako druhé. Musí sa
vytrápiť, ako bude vedieť. A veď i Jano pomôže, keď príde. — I prišlo
mu na um, či azda jej je i teraz Jano nie na ume. Pozrel skúmavo na
ňu. — Prečo sa ma to všetko spytuješ? Ešte i teraz myslíš naňho?
    </tei:p>
    <tei:p>
     — Nie, — luhala ona.
    </tei:p>
    <tei:p>
     — Tak je i dobre, — vraví
uspokojený. — Daromné myšlienky si vyhoď z hlavy a ži s mužom, ako pán
boh prikázal.
    </tei:p>
    <tei:p>
     — Ľahko sa to hovorí, — myslí si ona sklamaná, že
jej ani otec neporozumel. Teraz videla, aspoň sa jej tak zdalo, že
pomer k rodičom je už cele iný. Zväzky súvislosti popustené. I matka i
otec ako by boli cele iní. Zdalo sa jej, že ochladli, áno, odlúčili sa
od nej. Chuderka nepochopila, že rodičovská láska je k nej tá istá,
ale premena života zapríčinila túto zdanlivú odcudzenosť. Takým pustým
sa jej zdal svet a ona v ňom takou opustenou.
    </tei:p>
    <tei:p>
     — A by ste
banovali, keby som tak umrela? — spytovala sa neočakávane.
    </tei:p>
    <tei:p>
     —
Dievča! Čo to hovoríš? — vraví zostrašene otec. — Boj sa boha a
nepokušiavaj!
    </tei:p>
    <tei:p>
     Z hlasu jeho vycítila tú opravdivú lásku k sebe.
Tento pocit ju trocha rozveselil.
    </tei:p>
    <tei:p>
     — Ako ste sa zľakli, — vraví
trocha veselšie. — Veď ešte nejdem. Ale viete, že sa i to môže stať,
keď sme smrteľní ľudia.
    </tei:p>
    <tei:p>
     — Si mne ty za nevesta! Takéto reči!
Kto to len videl!
    </tei:p>
    <tei:p>
     — Len sa už nehnevajte, otecko! Ale ak by som
umrela, však ver, mi zatlačíte oči? Tak, — a ako by chcela ukázať ako,
prikročila k nemu a pobozkala mu obe očné jamky.
    </tei:p>
    <tei:p>
     — Marka!
Marka! Čože ja starý, tebe mladej — čo to za reči? Veď prosím boha ja,
aby si nám ty dakedy zatlačila. Čo by to bol za život? — — —
    </tei:p>
    <tei:p>
     Dedina už začala tíchnuť. Len zďaleka bolo počuť ešte hrkot
zaostalého voza. Súmrak začal zahaľovať predmety do svojho šedivého
rúcha. Ľudia po dennej práci oddávali sa už na odpočinok. Len na
stádle bol ruch medzi mládežou. Stade zarážal spev a smiech. Vzdychla
si. Kto by to len bol myslel po zažitých veselých letách, že by takú
samotu a opustenosť cítila ako teraz, keď sa vracala naspäť k mužovi.
Šla práve popri Katkinom dome, keď začula polohlasný rozhovor. Pozrela
do dvora i videla pri komore na podstienke dve postavy. Poznala Ďurka
i Katku.
    </tei:p>
    <tei:p>
     — Či im je len dobre! — vzdychla si. Hľa, títo necítia
únavu dennej práce, keď ich mocný cit lásky zviedol dovedna, aby si
rozpovedali už mnoho ráz povedané, ale pre nich vždy nové a veľavážne
veci, a aby snovali plány do budúcnosti. — Šťastní ľudia! — vzdychla
si. Oni žijú v šťastí, a ona o ňom ani len snívať už nesmie. Keď ich
videla v pološere tak blízko jeden druhého stáť, zase pocítila túhu,
neodolateľnú túhu za láskou, vrelou, opravdivou láskou. I pritlačila
si ruky ku srdcu, bo sa bála, že jej vyskočí. Tak jej silno bilo a
rýchlym krokom, viac behom pádila domov.
    </tei:p>
    <tei:p>
     Doma izba bola
prázdna. Muž jej zaiste mal nejakú robotu v magazíne. Nečakala ho, kým
príde, ale pozhadzovala zo seba šaty a ľahla si do postele. Ruky
položila si pod hlavu a tak ležala nehybne. Zdalo sa, že tak leží bez
myšlienky akoby v polosne.
    </tei:p>
    <tei:p>
     O chvíľu vstúpil Prácky. Zažal.
Poobzeral sa. Videl ženine šaty na stolci, pozrel na posteľ, kde ona
spávala, i zabelelo sa mu rameno Markino. Pristúpil na prstoch, aby ju
nezobudil, ku posteli. Videl ju, ako ticho leží. Dlhé riasy tienili
jej oči, čerstvé pery boli trocha otvorené a pod nimi len ako tenká
čiara zabeleli sa zuby. Nadhol sa nad ňu a bozkal ju na ústa. Strhla
sa. Silným pohybom ruky odsotila ho a druhou rukou utrela si ústa od
bozku zvlažené. Všetko toto urobila viac nevedomky ako povedome.
    </tei:p>
    <tei:p>
     Prácky sa cítil týmto zrejmým odporom hrozne urazeným. On už
odkedy premáha sám seba, po vôli jej robí, ako len môže, a tu ho
odsotí a ešte si i ústa utiera za jeho bozkom. To je posmech, hotový
posmech si strojí z neho, zo svojho muža. I vypukol z neho hnev a v
prvej chvíli návalu jedu zodvihol ruku a celou silou udrel ju do
tváre. Vykríkla od bolesti, vyskočila z postele, ako by ju nejaká
silná struna bola vyhodila, a držiac si dlaňou boľavé miesto, utekala
ako bez zmyslu ku dverám.
    </tei:p>
    <tei:p>
     Zastal jej cestu.
    </tei:p>
    <tei:p>
     — Naspäť!
    </tei:p>
    <tei:p>
     Triasla sa pred ním ako osika.
    </tei:p>
    <tei:p>
     — Nuž či sa to tak robí?
Či som ti ja nie muž? Nemám práva? A ty tak? Hnusím sa ti? — kričal
trhane. Bol hrozný v hneve. — Dobre. Keď ty nechceš žiť so mnou
podobrotky, budeš pozlotky. Ale si so mnou nebude zahrávať ešte taký
papľuh. Či ju vidíš! Pani veľkomožná! — kričal už posmešne. —
Nevďačnica! Druhá by si za šťastie pokladala, a táto, čo nemá ani
švíka svojho, to ti vystrája parády ani dáka princezná!
    </tei:p>
    <tei:p>
     Od
tejto udalosti prestal pokoj u Práckych. Ona po tomto, pre ňu tak
hroznom výstupe, sa ho nevýslovne bála. Predstavil sa jej v svojom
hneve krutým a strašným. On bol tým ešte väčšmi popudený. Rád ju mal.
Bol by dal čokoľvek za to, keby sa mu bola usmiala, objala a
vybozkávala na obe líca, ale sa to nestalo. A práve preto považoval ju
za nevďačnicu, za hlavatú, za nehodnú toho blaha, bohatstva, do
ktorého ju on posadil.
    </tei:p>
   </tei:div>
   <tei:div type="chapter">
    <tei:head>
     X.
    </tei:head>
    <tei:p>
     Bolo pred večerom. Dúbravová na trojnohe
prihrievala jedenie pre starého i pre pastierika Paľa. Fúkala práve do
ohňa. Drevo sa jej nechcelo poriadne chytiť. Len sa tak čmudilo. Oči
mala od dymu červené.
    </tei:p>
    <tei:p>
     — Bodaj ťa, aby ťa i s drevom! No, či to
dakto videl? — dudrala si popod nos a cele zadychčaná začala zásterkou
rozduchovať ohník. Konečne sa jej podarilo rozdúchať ho. Oheň začal
veselo blkotať a praskať. Pomiešala vareškou od obeda pozostalý bôb.
Trocha vody šustla doň, aby nezhustol a prikryla pokrievkou rajnicu,
aby sadza nepadala otvoreným komínom do jedla.
    </tei:p>
    <tei:p>
     Starý kraviar už
dohnal stádo zo strniska. Ešte ho vyháňal každý deň vzdor pozdnej
jeseni, lebo bola ešte vždy pohoda príhodná. Zhodil zo seba kapseľu a
zakvačil si ju na klin ku dverám, kam už predtým položil hrubý bič.
Neďaleko dvier pri lavici bol klát. Na ňom kresával menšie i väčšie
polienka dreva, z ktorých potom vyrezával rozličné veci, ako fujary,
píšťalky, lyžičky, varešky a habarky. Do tohto kláta zaťal valašku.
Keď takto všetko do poriadku doniesol a sa zložil, sadol si ku stolu a
oprel si hlavu o ruku, pozeral na ohník pod komínom. Schudol na podiv.
Lícne kosti mu vystúpili, oči mal vpadnuté a pod nimi tmavé podkovy.
Vôbec od tých čias, čo Jano odišiel, premenil sa cele. Nie že by sa
bol ponosoval, že ho to lebo onô bolí, — to nie. Ľuďom, keď sa ho
spytovali, čo mu je, obyčajne povedal, že on nevie, že mu je nič. Ani
neukazoval pred svetom, ba ani pred ženou, žiaľ alebo nepokoj. Len
prestal žartovať, prestal sa zaujímať v takej miere o každodenné
udalosti a potreby ako predtým. Vôbec ako by ho bola životná energia
opustila.
    </tei:p>
    <tei:p>
     Obyčajne keď sa vracal z poľa domov, vtedy sa spýtal
ženy, či jesto niečo nového. A ona už vedela, že sa to týka Jana a
skrátka povedala, že nieto.
    </tei:p>
    <tei:p>
     V taký čas potom nastalo ticho.
Mlčali oba, len stará vzdychala a smrkala.
    </tei:p>
    <tei:p>
     I teraz tichosť
panovala v izbe. Stará práve utierala misku, aby do nej vyliala bôb na
večeru.
    </tei:p>
    <tei:p>
     — Neprišlo nič? — spytuje sa ticho Dúbrava.
    </tei:p>
    <tei:p>
     —
Nič, — vraví stará a vzdychne si. — Ja neviem, čo len nepíše. Azda sa
mu len nestalo niečo.
    </tei:p>
    <tei:p>
     Starý neodpovedal.
    </tei:p>
    <tei:p>
     Po izbe rozišla
sa vôňa jedla. Vyliala na misu, položila na stôl, lyžky oprela o ňu. Z
chleba zosňala obrúsok a vyšla zavolať Paľa.
    </tei:p>
    <tei:p>
     Onedlho vošla i s
Paľom, ktorý si rukávom viac z obyčaje ako z potreby utieral ohorenú
hladkú, zdravú tvár.
    </tei:p>
    <tei:p>
     Prežehnali sa a začali jesť. Stará len tak
stojačky načierala si z misy a druhou rukou skyvu chleba si podkladala
pod lyžku, kým nevychlipla, aby nezakvapkala stôl.
    </tei:p>
    <tei:p>
     Dúbrava tiež
podniesol pár ráz k ústam lyžicu, lež onedlho ju zložil, utrel si
ústa, vytiahol spoza pása mechúr dohánový a z prusliaka fajočku a
začal si napchávať suchým, kostnatým prstom do fajky.
    </tei:p>
    <tei:p>
     — Prečože
neješ? — prihovára sa žena. — Veď si len teraz začal a už prestávaš.
Musíš slabnúť, keď nič nezažiješ!
    </tei:p>
    <tei:p>
     — Nechce sa mi viac.
    </tei:p>
    <tei:p>
     —
Čože by to bolo pre chlapa? Veď by tým kurča nevychovala! Na, vezmi si
ešte… Ale ty vždy len tú fajku.
    </tei:p>
    <tei:p>
     — Čože ma len núkaš, keď vieš,
že nemôžem…
    </tei:p>
    <tei:p>
     — Báťa, poďteže von alebo vy, ňaňa! — bolo počuť
volanie pod oblokom.
    </tei:p>
    <tei:p>
     Dúbravová vybehla a onedlho vrátila sa
uradovaná.
    </tei:p>
    <tei:p>
     — Prišiel od Jana list, — a ukazovala listovú obálku
mužovi.
    </tei:p>
    <tei:p>
     Červeň vstúpila kraviarovi do tváre. Vztiahol suchú
ruku po ňom, poobzeral ho zôkol-vôkol. Mať netrpezlivo čakala.
    </tei:p>
    <tei:p>
     — Paľo, prečítaj ty, tebe to ľahšie ide. Ja už nedovidím. A keď
som ja chodil do školy, vtedy tak neučili.
    </tei:p>
    <tei:p>
     Paľo vzal list,
otvoril ho a začal pomaly, opatrne čítať, ako to taký robí, ktorý je
nie cele istý svojej veci.
    </tei:p>
    <tei:p>
     — Toto písmo je písané v … Mi… — A
ktože by to vedel prečítať, keď je to nie po slovensky! — I preskočil
miesto a čítal ďalej:
    </tei:p>
    <tei:p>
     — A pekne vás pozdravujem, moji drahí
rodičia, apo môj a mamo moja, na tisíckrát, a či ste zdraví? A
pozdravujem ňaňu Katu i ňaňu Zuzu i báťa Miša. A pozdravujem na
tisíckrát i Marku Remeňovie, a povedzte jej, žeby nezabúdala, čo sme
si povedali, keď sme sa posledný raz videli.
    </tei:p>
    <tei:p>
     — Ej, veď ťa tá
pekne nezabúda, — zaplakala matka. — Ach, syn môj, syn môj premilý!
Kde si sa mi len podel, čoho si sa ty len dožil… — začala vykladať.
    </tei:p>
    <tei:p>
     Starému vyhŕkli slzy z očú, utrel si ich a hnevivým hlasom
skríkol na ženu.
    </tei:p>
    <tei:p>
     — Nevyhvekuj! Čo budeš tu vykladať! Čítaj,
Paľo, ďalej.
    </tei:p>
    <tei:p>
     Paľo pokračoval:
    </tei:p>
    <tei:p>
     — A mne sa do týchto čias
nebárs vodilo. Sprvu som bol bez práce, ako som vám bol písal, potom
prišiel ko mne a k môjmu kamarátovi, s ktorým vovedne bývam, jeden pán
a začal nás nahovárať, že či by sme nešli ta, kde nás on pošle, že je
tam veľmi dobrá práca; plat že je tam veľký, že si tam môžeme veľa
zarobiť. Ukazoval nám i noviny, v ktorých bolo to miesto, kde sme mali
ísť, veľkými literami vytlačené a veľmi vychválené. Nuž sme mu sadli
na lep. Zohnal nás veľa a dal nás odviesť ďaleko, a to do takého
kraja, kde ešte málo ľudí býva. Krajina táto je pustá a hornatá; samé
lesy a vysoké vrchy. A my tu hľadáme zlato, ale do týchto čias sme
nenašli, takže veľa trpíme. Bývame v kolibách len z dreva zbitých.
Keby som nemyslel na vás a nemal nádeje čím skôr sa vrátiť k vám, nuž
by som tu ani nevydržal. Povedzte Marke, že vždy myslím na ňu a žeby
sa modlila k pánu bohu za mňa, ako sa ja za ňu a za vás modlievam, aby
mi pán boh pomohol sťato nejako vyslobodiť sa, lebo čo som mal
peniaze, som potrovil na cestu sem a teraz nemám za čo sa vrátiť. Ale
mám nádeju, že predsa nájdeme niečo, lebo môj kamarát práve dnes
našiel kameň, v ktorom vraj už jesto zlato.
    </tei:p>
    <tei:p>
     A tak poručeno pánu
bohu. Ale keď si budem môcť toľko zarobiť, aby som mohol stadeto
odísť, nuž odídem hneď. A teraz vás pozdravujem, apo môj a mamo moja,
a…
    </tei:p>
    <tei:p>
     Paľo zastal.
    </tei:p>
    <tei:p>
     — Prečo nečítaš, či už nieto viacej?
    </tei:p>
    <tei:p>
     — A Paľo či vás počúva? I jeho pozdravujem. — Čítal začervenelý
Paľo, ale mu bolo vidieť na tvári, že mu dobre padne pozdravenie od
Jana. — Ani na mňa nezabudol, — pomyslel si, — predsa je len dobrý!
    </tei:p>
    <tei:p>
     — A tak vás pánu bohu porúčam i Marku a ostávam vás milujúci
syn Jano Dúbrava.
    </tei:p>
    <tei:p>
     Paľo už chcel oddať gazdinej prečítaný list,
keď zbadal, že ešte jesto riadok krížom na boku napísaný. I prečítal:
    </tei:p>
    <tei:p>
     — Povedzte Marke, žeby mi písala čím skôr i za vás.
    </tei:p>
    <tei:p>
     Po
prečítaní tohoto listu zapadol veľký zármutok na kraviareň. Rodičia
nevedeli sa uspokojiť nad synovým osudom. Čo najstrašnejšie obrazy
tanuli im na mysli. Mať nariekala:
    </tei:p>
    <tei:p>
     — Ach, nemá mi ho kto ani
oprať ani obšiť ani mu kto navariť. Jano môj! Dieťa moje! Či som ťa ja
nato vychovala, aby si sa mi po cudzom svete potĺkal? Veď som sa ja
nazdala, že mám kus zlata, a tu, hľa!… Ach, bože môj, bože môj! Veď ty
máš len za nevestu! Ej, už ju len máš! Čo len povieš, keď prídeš
domov…
    </tei:p>
    <tei:p>
     Otec nemohol vydržať ženino nariekanie. Vyšiel von,
sadol si na kladu, ležiacu na dvore, zakryl si tvár rukami a sedel tak
nehybne dlho.
    </tei:p>
    <tei:p>
     Už tma zaľahla na okolie, keď stará prišla k
nemu, aby ho volala dnu na nočný odpočinok.
    </tei:p>
    <tei:p>
     Zastenal.
    </tei:p>
    <tei:p>
     —
Čože ti je? Poď, ľahni si do postele, prechladneš tu.
    </tei:p>
    <tei:p>
     — Jaj!
Dákosi mi je veľmi zle, — stene Dúbrava, — tak sa mi dvíha ku srdcu!
    </tei:p>
    <tei:p>
     Žena sa zľakla.
    </tei:p>
    <tei:p>
     — Čo ti je? Ach, bože môj, bože môj! —
vykríkla a počala ho dvíhať.
    </tei:p>
    <tei:p>
     Padal naspäť.
    </tei:p>
    <tei:p>
     — Paľo!
Ľudia, ak ste z boha, poďte, rata! Umrie…
    </tei:p>
    <tei:p>
     Paľo pribehol. S
mukou voviedli dnu starého kraviara, ktorý nevládne opieral si ruky o
ich plecia. Tvár mu bola osinelá a výraz zmeravelý. Uložili ho do
postele. Začala ho trieť. Cítila, ako mu telo chladne…
    </tei:p>
    <tei:p>
     —
Umiera! — vykríkla. — Paľo, bež do dediny o pomoc.
    </tei:p>
    <tei:p>
     Paľo
výskokom utekal.
    </tei:p>
    <tei:p>
     Starý mdlo otvoril oči…
    </tei:p>
    <tei:p>
     — Zbohom! I
Jano… — zašeptal a pár ráz zachrčal — a bolo po ňom.
    </tei:p>
    <tei:p>
    </tei:p>
    <tei:p>
     —
— —
    </tei:p>
    <tei:p>
    </tei:p>
    <tei:p>
     V ten istý deň bola u Práckych veľká hostina, bo
prišli páni z mesta. Mali nejakú robotu v susednej dedine a museli
prejsť cez Drienok. Nuž zastali trocha u Práckeho, aby sa občerstvili
na cestu a pobavili sa uňho.
    </tei:p>
    <tei:p>
     Keď zahrkotali koče na dvore,
Prácky pozrel oknom zvedavo, kto je to. I zasmial sa veselo nad ich
príchodom. Rád bol, že sa bude môcť s nimi zabaviť. Vôbec od istého
času sa s Práckym stala premena. Začal častejšie píjať, ba nejeden raz
sa stalo, že šiel i do dedinskej krčmy a tam potom napájal i druhých.
V taký čas, keď prišiel domov, obyčajne urobil štabarc a krik taký, že
sa len tak triaslo všetko pred ním. Najmä Marku trápieval zakaždým. S
ničím nebol spokojný, čo ona urobila.
    </tei:p>
    <tei:p>
     Po privítaní rozkázal
žene, aby pripravila hostinu. Potom začal sa pri poháriku s hosťami
zabávať. Neminulo mnoho času, keď spoločnosť, rozjarená dobrým
nápojom, začala byť hlučnejšia. Štrngalo sa, spievalo, žarty a
anekdoty nie práve najjemnejšieho druhu sa sypali. To sa rozumie, že
pritom starého tiež podpichávali.
    </tei:p>
    <tei:p>
     — Či ho vidíš! — vraveli mu.
— Kde ste ju len vypriadli? No, čo je pravda, to je pravda, vy máte
dobrý vkus.
    </tei:p>
    <tei:p>
     — Šťastie vaše, — vraví jeden z nich, asi
tridsaťpäťročný, trocha naplešivastý starý mládenec, o ktorého
ľúbostných históriách podľa jeho vlastných slov by sa dali popísať
celé knihy, — že som nie bližšie, bo by som vám ju odlúdil. Stála by
za prácu! — hovoril to tónom znalca.
    </tei:p>
    <tei:p>
     Práckemu rozhovor o jeho
žene začal sa nepáčiť, ale sa bál výsmechu, ak ukáže svoju nevôľu, nuž
čo mal urobiť múdrejšie, ako to, že sa i on smial na účet samého seba
a usiloval sa prejsť na iný predmet. Pritom všetkom nezdržal sa, keď
Marke bolo treba pre riad viac ráz prísť do izby, aby ju neobkríkol:
    </tei:p>
    <tei:p>
     — Čo sa už tu toľko pletieš? Nemôžeš to odrazu vykonať?
    </tei:p>
    <tei:p>
     A pitie neprestávalo. Boli dovolaní na kraj dediny bydliaci
Cigáni, ktorí im museli na popukaných a rozglejených husliach
škripútať.
    </tei:p>
    <tei:p>
     Medzitým ten mladý muž vyšiel von. Treba mu bolo ísť
cez kuchyňu, kde sa Marka vrtela okolo sporáka. Od práce i od ohňa v
sporáku blčiaceho bola rozhorúčená. Na tvári mala rumenec, čo jej
dodávalo pôvabu a čerstvoty.
    </tei:p>
    <tei:p>
     — Čože, pani gazdinká, darí sa
vám? — spytuje sa tento a prívetivo sa usmieval na ňu.
    </tei:p>
    <tei:p>
     —
Neviem, či budete spokojní s mojím varením, — odpovedá a ešte väčšmi
sa zapáli v nesnádzach, ktoré pocítila pri oslovení cudzieho jej
človeka — a to ešte pána.
    </tei:p>
    <tei:p>
     — Ojej! Ešte si i prsty oblížeme,
keďže nám taká pekná mladá nevesta navarí. — A aby dokázal, že čo
hovorí, to i cíti, chcel ju uštipnúť do líca.
    </tei:p>
    <tei:p>
     Odskočila a ešte
väčšmi sa začervenala.
    </tei:p>
    <tei:p>
     Prácky, stará šelma, pozoroval všetko,
čo sa robí. Zbadal on dobre, že sa vytratil jeho pokušiteľ. Nezbadane,
ako by mal nejakú prácu, vyšiel za ním, a to práve v tom okamihu, keď
Marka silne zapýrená a skolomutená odskočila stranou.
    </tei:p>
    <tei:p>
     Tento
pohyb a úsmev Zelnického neušiel jeho prenikavému zraku.
    </tei:p>
    <tei:p>
     Strašne pozrel na Marku, ktorá ako prikutá ostala stáť.
    </tei:p>
    <tei:p>
     Zelnický chcel na smiech obrátiť.
    </tei:p>
    <tei:p>
     — Pozriteže starého,
aký je žiarlivý, keď mu niekto ženu pochváli.
    </tei:p>
    <tei:p>
     — Pán Zelnický, —
vraví Prácky prísne, — moja pivnica je vaša, v mojom dome vystrájajte
si, čo chcete, kým ste mi hostia. Ale mojej žene pokoj! — Toto už
povedal vyšším, hrozivým tónom. — Lebo —
    </tei:p>
    <tei:p>
     Nedali mu dopovedať.
    </tei:p>
    <tei:p>
     — Ale nieže tak, nie! Čože by! — A ty starý blázon, maj už raz
rozum, — dohovárajú Zelnickému.
    </tei:p>
    <tei:p>
     I utíšili sa mysle, len Prácky
poznove zanevrel na ženu. Pocítil pálčivú žiarlivosť.
    </tei:p>
    <tei:p>
     Čím diaľ,
tým boli rozjarenejší. Cigáni rezali, až sa im struny pukali a oči sa
im blyšťali, pritom široké ústa mali úsmevom roztiahnuté a v nich
beleli sa zdravé, silné zuby.
    </tei:p>
    <tei:p>
     — Ih! Haj! Nikdy nezomrieme! —
vykrikuje už podnapitý Zelnický. — Nehnevaj sa, starý náš, že tak
peknú ženu máš!
    </tei:p>
    <tei:p>
     Prácky pozrel naňho mrzuto.
    </tei:p>
    <tei:p>
     — No len sa
nehnevajte, — a objal ho. — Tak potykajme si. Ty si, pravda, starý,
ale jarý. No, chceš…? Pobozkajme sa!
    </tei:p>
    <tei:p>
     A cmukol vlažný bozk.
    </tei:p>
    <tei:p>
     Marka sa vrtela okolo kuchyne, keď vbehla Dora cele zadychčaná.
    </tei:p>
    <tei:p>
     — Viete, čo sa stalo? — prehovorila zjašeným hlasom.
    </tei:p>
    <tei:p>
     —
Čo? — a znepokojene pozrela na slúžku.
    </tei:p>
    <tei:p>
     — Starý kraviar umrel.
    </tei:p>
    <tei:p>
     — Čo-ó? — spytuje sa Marka a pritom div z nôh nespadla od ľaku.
    </tei:p>
    <tei:p>
     — A veru tak, ešte sa i navečeral, a tu vraj list dostali z
Ameriky, že sa vraj Janovi zle vodí… Nuž vyšiel von a sadol si na
kladu… A ňaňa, len čo poumývala riad, vyšla ho pozrieť, — a tu on už
chrčí…
    </tei:p>
    <tei:p>
     S Markou sa stal hrozný obrat. Stála pred Dorou ako bez
zmyslov. Pocítila hrozný bôľ. Kmitlo jej v hlave:
    </tei:p>
    <tei:p>
     — Čo sa mu
len mohlo stať? Azda je chorý, dokaličený — a či niečo ešte horšie…
keď na jeho otca malo taký účinok?
    </tei:p>
    <tei:p>
     Dora pozrela na ňu.
    </tei:p>
    <tei:p>
     —
Čo vám je? Ste chorí?
    </tei:p>
    <tei:p>
     Striasla sa, ako by sa prebudila.
    </tei:p>
    <tei:p>
     — Nie, veď to prejde… len tak. Daj mi trocha vody! — Tak by
bola rada bežala do kraviarne, hodila sa na jeho mŕtve telo, vyplakala
sa a bozkala jeho chladnú ruku. Ale ako? Čo by svet povedal? Muž? A
Janova mať od tých čias, ako sa vydala, ani len pozrieť nechce na ňu,
ale ju len obchádza… Aj vtedy, keď bola u nej, len že jej do očú
nepovedala, že je ona príčina Janovho odchodu. Ona! Bože môj! A jej je
kto?!
    </tei:p>
    <tei:p>
     Hrozne nešťastnou a opustenou sa cítila.
    </tei:p>
    <tei:p>
     A z izby
veselý čardáš, spev, smiech už podnapitej spoločnosti prichádzal jej k
uchu.
    </tei:p>
    <tei:p>
     Bolo jej do nestrpenia. I vyšla von.
    </tei:p>
    <tei:p>
     O chvíľku
počula zachrípnutý hlas mužov:
    </tei:p>
    <tei:p>
     — Mara! Mara! Kde si?
    </tei:p>
    <tei:p>
     Bežala k nemu ustráchaná.
    </tei:p>
    <tei:p>
     — Čo ma voláte?
    </tei:p>
    <tei:p>
     — Kde
sa túlaš? Čo chceš vonku? V noci! Sa to svedčí na statočnú ženu? Už ja
vidím, že ty čerty stáčaš, ty… — a začal sypať nadávky.
    </tei:p>
    <tei:p>
     — Veď
som ja len —
    </tei:p>
    <tei:p>
     — Čušíš! — a zaškrípal zubami, pritom dupol nohou.
— Ešte sa vyhováraš? Nazdáš sa, že mňa budeš klamať? Pakuj sa hneď
dnu! — A zastrčil ju do kuchyne.
    </tei:p>
    <tei:p>
     Do pozdnej noci zabávali sa
páni z mesta u Práckeho. Dobre sa cítili. Už kone vyše hodiny stáli
zapriahnuté, a lúčenie ešte trvalo. Pri sadaní na vozíky mal i Ondro
robotu. Dvíhal jedného do koča. Bol ťažký, ani čo by bol z olova.
Preletela mu figliarska myšlienka.
    </tei:p>
    <tei:p>
     — Dosť si sa už navozil na
nás, ty huba nasiaknutá, teraz sa aspoň vyvŕšim na tebe, — a uštipol
ho poriadne.
    </tei:p>
    <tei:p>
     — Jaj! — zreval ten. — Obluda, čo robíš?
    </tei:p>
    <tei:p>
     —
Ja, pán veľkomožný? Nuž usadzujem ich milosť, — odpovedá Ondrej
nevinne.
    </tei:p>
    <tei:p>
     — Veď ja tebe dám! Ešte sa ti vytáča!
    </tei:p>
    <tei:p>
     — Nech
som dobrý… museli sa o niečo udrieť, — a už mu úslužne zakrýval nohy…
    </tei:p>
    <tei:p>
     Konečne odišli.
    </tei:p>
    <tei:p>
     I posledný hrkot kolies zamĺkol. Všade
bolo ticho, len Prácky robil krik so ženou, a niekedy zdalo sa, že
bolo počuť žalostný ženský plač.
    </tei:p>
   </tei:div>
   <tei:div type="chapter">
    <tei:head>
     XI.
    </tei:head>
    <tei:p>
     Minul asi rok, keď prišla utrápená Remeňka do
fary. Bolo to práve po modlitbách, lebo mala knižku pod pazuchou.
Vyčkala na boku pri kostole, kým farár neodišiel domov, potom pomaly,
bojazlivo šla za ním. Keď prišla na prstoch do pitvora, poobzerala sa
na všetky strany a vkĺzla do kuchyne. Zazrela tam pani farárku vrtieť
sa už pri práci — i poklonila sa.
    </tei:p>
    <tei:p>
     — Vitajte! Čo dobrého vás
donieslo k nám? — odpovedá farárka.
    </tei:p>
    <tei:p>
     — Ach, horká moja dobrota,
ich milosť… zle, všetko zle!
    </tei:p>
    <tei:p>
     — Sadnite si, — a ukázala na
lavicu pri stole.
    </tei:p>
    <tei:p>
     — Ďakujem. Veď som ešte neustala.
    </tei:p>
    <tei:p>
     —
No, len si no, — ponúka priateľsky.
    </tei:p>
    <tei:p>
     Dvere sa otvorili a vbehol
najmladší chlapec farský (ostatní už boli po školách). Mal knižku v
ruke. Chudák, turboval sa, bo už prichádzala hodina, keď ho mal otec
učiť. Dobrinský si deti učieval sám.
    </tei:p>
    <tei:p>
     Keď zazrel Remeňku,
privítal ju, potom priplichtil sa k matke.
    </tei:p>
    <tei:p>
     — Čože by si?
    </tei:p>
    <tei:p>
     — Mama, ja som lačný.
    </tei:p>
    <tei:p>
     — Netáraj! Ale už? Veď sme len
teraz raňajkovali.
    </tei:p>
    <tei:p>
     — Aha, teraz… veď vy vždy —
    </tei:p>
    <tei:p>
     — Nuž a
čohože ti?
    </tei:p>
    <tei:p>
     — Poď sem, Lajík, — volá ho Remeňka. — Aha, čo ti
dám, — a podávala chlapcovi krásne červené jabĺčko.
    </tei:p>
    <tei:p>
     — Nemali
sme veľa… ale nemá ich kto u nás… Starý, ten nechce — a ja? — pre mňa!
Ja od trápenia nemám ani chuti do jedenia, — a ručníkom pekne
poskladaným utrela si slzami nabehnuté oči.
    </tei:p>
    <tei:p>
     — No, ber si, —
ponúka ho. — Nehanbi sa. Reku, vezmem, nech si zahryzká.
    </tei:p>
    <tei:p>
     Ženičky už majú tú obyčaj doniesť niečo, aby sa zavďačili a i
tým aby si urobili príslušnú náladu.
    </tei:p>
    <tei:p>
     Chlapec pozrel na matku,
či smie.
    </tei:p>
    <tei:p>
     Matka sa usmiala.
    </tei:p>
    <tei:p>
     Prikročil, vzal a nestačil sa
dobre ani poďakovať, keď už zuby mal v ňom zaťaté. Hojná šťava
vystrekla z jablka.
    </tei:p>
    <tei:p>
     Remeňka upravila si pravou rukou šatku na
hlave a začala:
    </tei:p>
    <tei:p>
     — Veď som prišla, pani farárka, na poradu k
pánu farárovi.
    </tei:p>
    <tei:p>
     Chlapec sa zaradoval.
    </tei:p>
    <tei:p>
     — Prišla k otcovi,
to sa učenie odtiahne a ja mám času ešte si pobehať, — i vybehol
spokojný von.
    </tei:p>
    <tei:p>
     Zostali len dve v kuchyni.
    </tei:p>
    <tei:p>
     — Môžete, čože
by ste nemohli. Je doma teraz, len čo prišiel z kostola.
    </tei:p>
    <tei:p>
     Remeňka si vzdychla.
    </tei:p>
    <tei:p>
     — Máte nejakú starosť? — spytuje sa
sústrastne farárka. — Veď som počula, že Prácky nenažíva dáko veľmi
dobre s Markou, — pomohla jej, keď videla, že jej ťažko príde vysloviť
príčinu príchodu.
    </tei:p>
    <tei:p>
     Ona vôbec málokedy neuhádla príčinu príchodu
na faru cirkevníkov, vzdor okolkovaniu a vytáčaniu, čo sa považuje za
istý druh slušnosti u ľudu, bo ona poznala už ich život, domácnosť,
chyby i žiadosti.
    </tei:p>
    <tei:p>
     — Veru mám. Veď sa toho máloktorá mať dožila,
— horekuje Remeňka. — Nazdali sme sa, že si dcéru bohvie ako opatríme,
a tu, hľa, peklo.
    </tei:p>
    <tei:p>
     — Veď som ja to hneď myslela, — vraví
farárka, — že to nebude dobre.
    </tei:p>
    <tei:p>
     — Veď my, veď ja som ani nie…
ale či on dal pokoja, či neprišiel za ňou k nám? Veď už bolo i
odpovedané, a tu on chcel nás vyhádzať, vypredať, veď vedia…
    </tei:p>
    <tei:p>
     Farárka pokývla hlavou.
    </tei:p>
    <tei:p>
     — Tak čo? Sama ma poslala, hľa,
na deň po Jáne, len čo sme vstali, aby som šla a povedala mu, že už
pôjde zaňho… A od tých čias je zo dňa na deň horšie. Ona je už len
tôňa. Pravda, takto do tváre sa jej ešte nevidí, bo líce má ani ruža,
ale keď slabne. Od Hromníc nedajbože, ani kašeľ neprestáva. A on zo
dňa na deň len horšie, nikdy pekného slova jej nepovie, pritom potvára
ju s každým. Už ani pozrieť nesmie na nikoho.
    </tei:p>
    <tei:p>
     — Už som i ja i
starý všelijak i prosili, aby nerobil tak s ňou, ale on ešte horšie.
Tak, reku, tajdem k pánu farárovi a poproskám ich, aby hľadeli už
dákosi poriadok medzi nimi spraviť a Práckemu do duše nahovoriť, lebo
sa tá zhryzie z tohoto sveta… Už ani teraz nemá chuti ani do jedenia…
Onehdy, hľa — upečiem koláč ani páper ľahký. No tak mi narástol že
len, a pritom sa upiekol na červenkavo. No vedia — všetko jedno, ako
by len hľadel. Upečiem jej reku a odnesiem. Za dievčenstva takto pri
sviatkoch vedela ho tak spratať, ako čo by zmietol. Tak, reku, či by
jej nebol na osoh… A či ho chcela? Ich milosť, ani takého si
neodkrojila ako toto, — a ukázala na pol dlaň, — len taký kulilinček
ani pod jeden zub. A aj to len tak poomáľala v ústach a prežrela, len
aby bolo. No, už je to nie dobre! Ach, čo to len bude? Čoho sa ja
dožijem… ja hriešna mať! — a zaplakala.
    </tei:p>
    <tei:p>
     — A na tomto je ešte
nie dosť, ale môj starý! Keby ho len videli, čo ten! Už je nie do
vydržania s ním. Do týchto čias sme žili, ako pán boh prikázal. No veď
vedia… — a pozrela na farárku, či jej prikývne.
    </tei:p>
    <tei:p>
     — Nikdy sme o
vás nič zlého nepočuli.
    </tei:p>
    <tei:p>
     — Ani nie, ich milosť, nikdy. Čo ako
sme sa živili, ale že by môj starý bol na mňa ruku zodvihol, ako sa to
stáva u druhých, alebo len zlé slovo — to nikdy! Ale teraz? To všetko
ide naopak. Len mi vždy hudie: ,Ty si tomu príčina všetkému, ty si
hneď hotová bola, ty si len za bohatstvom…‘
    </tei:p>
    <tei:p>
     — Ale ja, reku? Či
som ju ja nútila? Či som ja hádam jej nedala po vôli?… A tu z reči do
reči… len nech si povážia, len keď ma raz udrie poriskom. Ja reku, čo
je to? Ani som veriť nechcela! Pozriem naňho a on kričí a nadáva. Ach,
ani im nepoviem, aké pľuhavé od výmyslu sveta mená mi navynadával… A
ja len čo som mu povedala: ,Čo robíš?‘ A tu on len keď ma začne
mlátiť. Ach, keby videli, veď mi je celý chrbát dotlčený ako modré
súkno.
    </tei:p>
    <tei:p>
     — Čo nepoviete? No, no, to je už veru nie dobre.
    </tei:p>
    <tei:p>
     — Veru nie, a čo to len bude? Ach, prosím ich ponížene, — a
skladá ruky pred farárkou, — nechže poradia… pomôžu.
    </tei:p>
    <tei:p>
     — Veď už
urobíme, čo môžme. Ja rozpoviem pánu farárovi a on už urobí, čo za
dobré uzná. A vy s vaším mužom sa len usilujte poriadne, v tichosti
žiť a nerobte si hriech a posmech vo vlastnom dome.
    </tei:p>
    <tei:p>
     — Daj, pane
bože! — vzdychla zbožne Remeňka.
    </tei:p>
    <tei:p>
    </tei:p>
    <tei:p>
     — — —
    </tei:p>
    <tei:p>
    </tei:p>
    <tei:p>
     Marka sedela v izbe a šila, keď vstúpil popoludní farár
Dobrinský.
    </tei:p>
    <tei:p>
     — Dobrý deň, Marka! — pozdravil ju a pozrel
prívetivo na ňu. — Ako sa máš?
    </tei:p>
    <tei:p>
     Zarumenila sa.
    </tei:p>
    <tei:p>
     — Ďakujem
za opýtanie, ich milosť, len tak pomaly.
    </tei:p>
    <tei:p>
     Zbadal na nej premenu.
Lícne kosti jej vystupovali, líca boli vpadnuté a oči jej horúčkovito
žiarili.
    </tei:p>
    <tei:p>
     — A si zdravá?
    </tei:p>
    <tei:p>
     — Ešte by som len ta bola, ale
som trocha slabá!
    </tei:p>
    <tei:p>
     — Treba si dať pozor. — Liečiš sa?
    </tei:p>
    <tei:p>
     —
Načo? Nič ma nebolí… Veď to prejde, — a usmiala sa bôľne.
    </tei:p>
    <tei:p>
     — A
muž ti je kde?
    </tei:p>
    <tei:p>
     — Odišiel ešte ráno do mesta.
    </tei:p>
    <tei:p>
     — Hm! Chcel
som sa trocha s ním pozhovárať.
    </tei:p>
    <tei:p>
     — Má prísť istotne, a to ešte
dnes… Ak by som mu ja mohla povedať…
    </tei:p>
    <tei:p>
     — Nie, — po malej
prestávke hovorí farár, ako by mu iná myšlienka bola prišla na um, —
nie, nechaj, — prídem druhý raz.
    </tei:p>
    <tei:p>
     — Ako im ďaka, ich milosť, —
hovorí ona znepokojene.
    </tei:p>
    <tei:p>
     — Sadni si, Marka! Chcem sa s tebou
trocha pozhovárať.
    </tei:p>
    <tei:p>
     Sadla si a čakala s istým pocitom strachu,
čo to bude.
    </tei:p>
    <tei:p>
     — Neboj sa, dieťa moje, — pozrel na ňu sústrastne a
posmeľujúco. Hlas mu znel tak citne, milo.
    </tei:p>
    <tei:p>
     Vyhŕkli jej slzy.
Zakryla si tvár rukami.
    </tei:p>
    <tei:p>
     — Neplač. Čo sa sužuješ, keď je to
márne… Tým si len život roztrpčuješ.
    </tei:p>
    <tei:p>
     — Ach, ich milosť, už
nevydržím, nemožno ďalej — —
    </tei:p>
    <tei:p>
     — Taký ti je zlý?
    </tei:p>
    <tei:p>
     — Či zlý?
To len sám pán boh vidí.
    </tei:p>
    <tei:p>
     — Ale či si ty tiež nie príčina?
    </tei:p>
    <tei:p>
     — Aká? — strhla sa a nepokojne pozrela na farára, či ju on tiež
nepotvára.
    </tei:p>
    <tei:p>
     Porozumel jej. Milo sa usmial.
    </tei:p>
    <tei:p>
     — Nie. Viem,
že si čistá, som o tom presvedčený, že si prísahu vernosti nezrušila —
—
    </tei:p>
    <tei:p>
     S vďakou pozrela naň, tak jej dobre padli láskavé reči
farárove.
    </tei:p>
    <tei:p>
     — A predsa plnila si to, čo si sľúbila pred oltárom
svojmu mužovi? Snažila si sa ho milovať?
    </tei:p>
    <tei:p>
     Sklopila oči, hlboký
bôľ zračil sa jej z tváre.
    </tei:p>
    <tei:p>
     — Však ver’ nie? — Hlas jeho je taký
mäkký, nezneje z neho horkosť výčitky.
    </tei:p>
    <tei:p>
     — Nie, — šepcú jej
zbledlé pery, — nemožno. Všetko som mu robila po vôli, bola poslušná,
len — —
    </tei:p>
    <tei:p>
     — Vidíš, to je chyba. Ty, keď si sa zaňho vydala, mala
si sa vynasnažiť spríjemniť mu život, rozveseliť ho. Vidíš, on túžil
za tým, aby lúč lásky ženinej ohrial, osvietil mu tých pár rokov, čo
mu ešte zbudne zo života. Snaž sa byť prívetivou, prítulnou a uvidíš —
i sebe i jemu spríjemníš život a nebude hriechu ustavične medzi vami.
    </tei:p>
    <tei:p>
     — Nemožno.
    </tei:p>
    <tei:p>
     — Prečo?
    </tei:p>
    <tei:p>
     — Bojím sa ho veľmi.
    </tei:p>
    <tei:p>
     Zasmial sa.
    </tei:p>
    <tei:p>
     — Blázonko! Veď sa on práve na to hnevá, že
sa ho bojíš, že utekáš pred ním. Len oprobuj, uvidíš, že bude inakší.
Čo sa budete oba trápiť? Keď si ho nemohla vystáť, nemala si zaňho
ísť.
    </tei:p>
    <tei:p>
     — Veď som ja nechcela, ale keď nás chceli rozpredať.
    </tei:p>
    <tei:p>
     — Taák? Bála si sa hádam núdze? — jeho hlas znel vážne.
    </tei:p>
    <tei:p>
     — Ja? Nie. Ale čo by bolo bývalo s otcom, s materou? Otec by sa
bol zosužoval zo sveta! — ticho, skoro šeptom hovorila.
    </tei:p>
    <tei:p>
     — Hľa,
obeť, — pomyslel si farár — — A ešte sa nájdu panáci, ktorí hlásajú,
že ľud nemá citu, že mu je cit nevyvinutý preto, že na šatách,
závojoch neukazujú svetu svoj žiaľ a neudierajú na veľký bubon svoje
nešťastie…
    </tei:p>
    <tei:p>
     — Chuderka! — vzdychol si nahlas. — Neboj sa, dievka
moja, uspokoj sa. Ešte ti raz vravím, usiluj sa byť prívetivou oproti
mužovi. Buď veselá… a uvidíš, všetko dobre bude. Popros boha o silu,
aby ti jej udelil. Keď si obeť doniesla rodičom, si vstave i túto obeť
doniesť, a ešte, keď to vám obom slúži ku spáse.
    </tei:p>
    <tei:p>
     — Neboj sa! —
a pristúpil k nej sťa otec.
    </tei:p>
    <tei:p>
     Pocítila kňazovu ruku na hlave.
    </tei:p>
    <tei:p>
     — Neboj sa, dcéra moja, ja budem bdieť nad tebou. Budem sa s
ním zhovárať. Rozpoviem mu. Ale mi sľúb, že sa budeš snažiť tak robiť,
ako som ti povedal. No? SľúbiŠ? — Otázka jej znela tak milo, tak
láskavo a povzbudzujúco.
    </tei:p>
    <tei:p>
     Pozrela naňho. Oči sa jej zaleskli
vôľou plniť a pery jej zašeptali:
    </tei:p>
    <tei:p>
     — Áno. — I zohla sa k ruke
farárovej a pobozkala mu ju vďačne.
    </tei:p>
    <tei:p>
     — Boh ti daj sily, dievka
moja, a vytrvanlivosti. Uvidíš, že všetko dobre bude. A teraz zbohom!
Ja budem hovoriť s ním. Nezabúdaj, len milo, len prívetivo, a keď hneď
i nie, nuž len trpezlivosť… Zbohom!
    </tei:p>
    <tei:p>
     Ako išiel cez dvor, videl
Ondreja pod oblokom kresať niečo sekerou. Bol zohnutý až k zemi.
Nezbadal farára.
    </tei:p>
    <tei:p>
     Prišiel k nemu.
    </tei:p>
    <tei:p>
     — Pán boh pomáhaj!
    </tei:p>
    <tei:p>
     Ondro sa strhol, keď počul známy mu hlas. Pozrel, videl farára
nad sebou stáť. Vstal zmätene, strhol klobúk a privítal ho. Marka sa
usmiala, keď videla jeho nesnádze.
    </tei:p>
    <tei:p>
     — Čo robíte?
    </tei:p>
    <tei:p>
     — Ale
nuž len takô ledačo, teraz nemám takej roboty, tak, reku, idem si
tento kolík zakresať. Tam, hľa, máme do plota dieru a stade vše nám či
kačice, či iný hyd vybehne na ulicu. Tak, reku, dobre bude to niečím
zapchať, aby nemohli von. Lebo, prosím ich dvojctihodnosť, veru sa i
stratia alebo i voz ich môže zadláviť. Tak, reku, idem, — rozhovoril
sa náš Ondro a pritom si prihladkal skuštravené vlasy.
    </tei:p>
    <tei:p>
     Farár s
úsmevom počúval obšírne reči Ondrove.
    </tei:p>
    <tei:p>
     — No len pracujte,
Ondrejko, veď ja viem, že nemôžete byť bez roboty, vždy si musíte
niečo nájsť.
    </tei:p>
    <tei:p>
     Ondro až tak rástol od radosti, že ho pán farár
pochválili.
    </tei:p>
    <tei:p>
     — Hľa, myslí si, i pán farár vedia o mne, že som
nie hocikto, — a preto s pokojným úsmevom prehovoril:
    </tei:p>
    <tei:p>
     — Jaj,
prosím ich milosť, — a poobzeral sa po priestranstve, — veď u nás čo
by človek mal sto rúk a sto očú a ešte ani vtedy by nedostačil. Veru u
nás nemôž’ si voľkať, keď všade ako by kričalo na teba, ešte toto a
ešte tamto… a potom, ich milosť, len keď sme zdraví a keď nám ten otec
nebeský tamhore pomáha… Nuž už my sa len do jeho vôle oddávať musíme,
ako on ráči,… zamudroval Ondro, aby videl farár, že vie, s kým hovorí,
že je nie sprostý, ale že sa i do Písma rozumie.
    </tei:p>
    <tei:p>
     — Veru tak,
Ondrejko! — rečie veselo farár. — Len tak, len o neho sa opierať, v
neho dúfať, u neho pomoc hľadať, — a pozrel na Marku.
    </tei:p>
    <tei:p>
     Marka
porozumela. Pokývla ľahko hlavou na znak súhlasu a spokojný úsmev
poihral jej okolo úst.
    </tei:p>
    <tei:p>
     — A pán farár čože robkali? Prišli nás
vidieť? — spytuje sa dôverne Ondro.
    </tei:p>
    <tei:p>
     — Prišiel som. Už som dávno
nebol, tak sa mi zachcelo vidieť vás. Škoda, že gazdu niet doma.
    </tei:p>
    <tei:p>
     — Jaj, ich milosť! — poškrabal sa za uchom Ondro. — A ver’
škoda, že je nie gazda doma, že sa nemohli s ním pozhovárať, lebo by
bolo dobre, keby, — pozrel ustarostene na farára a potom na Marku s
výrazom tajomným, ako by chcel riecť: ,Mal by som veľa čo rozprávať,
ale pred touto nemôžem.‘
    </tei:p>
    <tei:p>
     Porozumel mu.
    </tei:p>
    <tei:p>
     — Za to nič, veď
ja prídem čím skôr, keď bude doma. Pozdravte ho…
    </tei:p>
    <tei:p>
     Nebo bolo
zaoblačené. I pocítil kvapku dažďa na líci. Pozrel hore.
    </tei:p>
    <tei:p>
     — Bude
pršať. Musím sa ponáhľať domov. Zbohom, Marka, i vy, Ondrej, a len
veselo!… — a pozrel významne na Marku. — Všetko dobre bude.
    </tei:p>
    <tei:p>
     Odišiel.
    </tei:p>
    <tei:p>
     Po nebi sa valili tmavé oblaky, začalo sa
stmievať a popŕchať.
    </tei:p>
    <tei:p>
     — Thú! Tisíc hrmených! No, to sa mi ešte
nestalo, — vykríkol odrazu Ondro a náhle oprel sekeru o múr k obloku.
    </tei:p>
    <tei:p>
     — Čože sa vám stalo? — spytuje sa Marka.
    </tei:p>
    <tei:p>
     — Ale nuž gazda
mi naručil, aby som pochodil po domoch, či by nám nemohli ísť zajtra
po drevo… a ja starý… som zabudol. — A nepovediac viac ani slova, šiel
do konice po kabanicu a onedlho bol už na ulici.
    </tei:p>
    <tei:p>
     Marka ostala
sama doma, bo Dora ešte hneď odpoludnia vypýtala sa, aby mohla si ísť
opatriť matku, ktorá dávnejšie chorievala a teraz už leží. Ľahko sa
jej bolo vypýtať od Marky, keď nebolo gazdu doma.
    </tei:p>
    <tei:p>
     Zažala
svetlo, potom začala priprávať večeru. Bolo jej clivo samotnej.
    </tei:p>
    <tei:p>
     — Prečo len už nejde domov? — myslí si, — Zaiste zase zaostal s
pánmi. Ach, tí páni! — vzdychla si, rozpomenúc sa na to, čo musela
pretrpieť od tých čias.
    </tei:p>
    <tei:p>
     Vonku sa úplne stmilo. Bola tma taká,
že ju mohol krájať, ako sa hovorí. Po ulici bolo počuť blížiť sa
kroky. Svetlo, lejúce sa z oblokov dedinských domkov, kedy-tedy
osvietilo čiernu postavu muža, idúceho hore dedinou. Z Práckeho domu
padali na ulicu jasné lúče obtočené širšou vrstvou, ako slabšie
osvetlenou hmlou, ako to býva v čas vačšej pŕšky, keď je povetrie
preplnené vlahou.
    </tei:p>
    <tei:p>
     Zastal.
    </tei:p>
    <tei:p>
     — Teda tu, — myslí si. — Ozaj,
čo robí tá nevernica?…
    </tei:p>
    <tei:p>
     Chcel urobiť ešte krok a prejsť, keď
zostal stáť v pruhu svetla, valiaceho sa z nezahaleného obloka. Akási
nevedomá sila tiahla ho k nemu. Pristúpil. Nazrel do obloka. I videl
ženskú postavu. Bola chrbtom obrátená k nemu.
    </tei:p>
    <tei:p>
     — To je ona, —
poznal ju po postave. Teraz sa obrátila. Hľa, díva sa mu takmer do
očú. Áno, tak sa mu zdalo, že ho vidí, keď náhodou pozrela do okna.
    </tei:p>
    <tei:p>
     — Samotná je, — myslí si. — Kde môže byť ten jej starigáň, čo
sa mu zapredala? — Vtom vzbudila sa uňho neodolateľná túha postaviť sa
pred ňu, povedať jej prvej všetko to, čo zažil pri rozpomienke na ňu v
cudzine. Áno, vysloviť jej isté bôle a horkosť, čo cítil, keď sa
dopočul o jej nevere. — Tak, nech by vedela!… Ozaj, keby ho teraz tak
videla? Čo by povedala?… Tak len raz jej riecť, že opovrhuje ňou, a
ukázať jej, že zarobil, že má z čoho vychovať si ženu… Eh! Načo! Už je
beztak márno… Nechaj všetko, čo sa budeš — ako by hovorilo niečo
vnútri.
    </tei:p>
    <tei:p>
     Marka zbadala, že je okno nie zastreté. I pristúpila k
nemu, aby ho zastrela.
    </tei:p>
    <tei:p>
     — Keby vedela, že len múr ju delí odo
mňa, — pomyslel si a vzdychol si a trhane od vzrušených citov.
    </tei:p>
    <tei:p>
     Pozrela von do tmy cez oblok. Zdalo sa jej, že vidí vonku v tme
stáť mužskú postavu. Vykríkla od ľaku a rýchlo zakryla oblok.
    </tei:p>
    <tei:p>
     —
Zazrela ma, poznala ma! — prelietlo mu hlavou. — Len slovo jej
povedať, aby vedela a cítila, čo všetko som ja prežil. A potom už ako
boh dá… i vstúpil rýchlym, no tichým krokom do dvora. Nahmatal
pritvorené dvere, boli otvorené. Vpravo zasvietila sa mu kľúčová
dierka. Striasol sa, zastal za okamih, ako by sa klátil, čo má urobiť.
Potom akoby mechanicky vztiahol ruku ku kľučke, pritlačil ju — a dvere
sa otvorili. Vstúpil do osvetlenej izby.
    </tei:p>
    <tei:p>
     Na štrkot kľučky Marka
sa obrátila ku dverám a videla vstúpiť v čiernom odetého chlapa.
Nepoznala ho v prvý okamih. Bol premoknutý a zablatený. Nazdala sa, že
je zlodej. Chcela vykríknuť, ale od ľaku nevládala sa ani pohnúť.
Musela sa chytiť o roh stola, aby nespadla.
    </tei:p>
    <tei:p>
     Jano Dúbrava, lebo
on bol, za minútku mĺčky pozeral na ňu. Pocítil v sebe slasť pomsty.
Hľa, ako sa trasie pred ním! Predsa je len vinovatá…
    </tei:p>
    <tei:p>
     Marka s
úžasom pozerala naň. A hľa, tie črty tváre vzdor neznámemu obleku i tá
postava zrazu sa jej zdali známymi.
    </tei:p>
    <tei:p>
     — To on, — prelietlo jej
dušou a ona v prvom návale citov podvihla akoby k nemu ruky a vykríkla
jeho meno.
    </tei:p>
    <tei:p>
     — Janko!
    </tei:p>
    <tei:p>
     Pri počutí zvuku jemu tak známeho,
ktorý mu toľko ráz prišiel na um v cudzine, a koľko ráz, keď bol
samotný, usiloval si ho akoby vylúdiť, predstaviť, — pocítil bôľ i
hnev.
    </tei:p>
    <tei:p>
     — Áno, ja som to, — povedal ticho, ale hrdo. Každé slovo
príkro vyslovuje. — Však ver’ by si si nebola pomyslela, že ma ešte
dnes uvidíš — a ešte takto! — a podvihol jednu nohu cele zablatenú.
    </tei:p>
    <tei:p>
     Jeho slová ako nôž krájali jej srdce. Zakryla si tvár.
    </tei:p>
    <tei:p>
     —
Zakrývaš si tvár, aby si ma nevidela? Boli časy, keď si nezakrývala…
Eh, ani vtedy nebolo to naozaj!
    </tei:p>
    <tei:p>
     — Bolo! — vykĺzlo sa jej
nevedomky.
    </tei:p>
    <tei:p>
     — Čože? To je cigánstvo. Ešte i teraz lužeš, ako si
luhala, keď som sa na podstienke od teba lúčil. Nie je pravda?
    </tei:p>
    <tei:p>
     — Nie, — zašeptala.
    </tei:p>
    <tei:p>
     — Keby nebolo tak, veď by si nebola
tu… A ja, nešťastník, som jej veril, za celý ten čas som len na ňu
myslel. Či vstával, či líhal, vždy som len o tom hútal, ako čím viac
si nadobudnúť, zarobiť, aby sme ako-tak bezstarostne mohli žiť. A tu
keď mi konečne boh pomohol, že som si vyrobil v takých krajoch, kde
som bol v každodennom nebezpečenstve, že ma olúpia, ba azda i zabijú,
kde som odkladal pilne groš za grošom a skrýval pre teba… Tu? — Lačná
si bola však ver’ za bohatstvom? Predala si sa tomu starigáňovi! Ale
vedz teraz, že ani u mňa by si nebola na suchej kôrke, na! — najedz
sa!… a vytiahol z vrecka za hrsť blystiacich sa peňazí…
    </tei:p>
    <tei:p>
     Zakryla
si oči.
    </tei:p>
    <tei:p>
     — Čo ma trápiš?… Všetci —
    </tei:p>
    <tei:p>
     — Ja že ťa trápim? A
ty? Čo si so mnou urobila? Vytrhla si mi nemilosrdne všetky nádeje, čo
som si utvoril. Prečo, prečo si len nedočkala?
    </tei:p>
    <tei:p>
     — Nemohla som.
    </tei:p>
    <tei:p>
     — Keď si nechcela, — odpovedal uštipačne.
    </tei:p>
    <tei:p>
     — A či som si
mala rodičov nechať na žobrácku palicu doniesť? Mala som ich nechať
vyhnať z domu, aby sa potĺkali po cudzích kútoch? To by oni neboli
preniesli, najmä otec… O tebe samé zlé chýry bolo počuť a potom ešte
navraveli mi i to, že ma nebudeš chcieť, keď ma vidíš cele chudobnú.
Tvoja mať, keď som bežala k nej o potechu, tiež na mňa len tak, ako čo
by som ja bola všetkému vina, že si ty odišiel. Že veď si sa ty mohol
i lepšie oženiť… No, povedz, povedz… či som mohla inak? Prečo si len
šiel?! Prečo si nás opustil……!? Hľa, i tvoj otec už leží… Ty ma viníš…
Pozri len na mňa, pozri, čo sa stalo so mnou od tých čias.
    </tei:p>
    <tei:p>
     Len
teraz zbadal hroznú premenu na nej. I pocítil útrpnosť s ňou, keď ju
videl vychudnutú a zúboženú.
    </tei:p>
    <tei:p>
     — Ja som nevedel o ničom, len po
otcovej smrti som dostal chýr, čo sa stalo. Keby si vedela, čo som
prestál vtedy… To len sám milostivý Hospodin vie… Tak i mať?… A som im
prikazoval… — a čím ďalej, tým mäkší mu bol hlas a i tvrdosť z
obličaja mu mizla. Pocítil ľútosť nad ňou, keď ju videl takú zúboženú.
    </tei:p>
    <tei:p>
     — Vieš čo? — zrazu jej povedal tichým, nežným hlasom a
pristúpil k nej. — Poď so mnou, opusť toho starigáňa. Poď so mnou ta,
kde nás nik nenájde. Poď so mnou do Ameriky.
    </tei:p>
    <tei:p>
     — Čo-ó? Čo to
vravíš? — opytuje sa ho zdesená a cúva pred ním.
    </tei:p>
    <tei:p>
     — Či je to
také hrozné? No, čo si tu zažila? Len samé trápenie… Usužuješ sa. A
ja? Neboj sa, vychovám ťa. Poď, zabudneme na všetko a bude, ako malo
byť… — a obvinul rukou jej pás a nahnúc sa jej k uchu, začal jej
šeptom hovoriť.
    </tei:p>
    <tei:p>
     Keď pocítila Jankovu ruku a jeho teplý dych,
div nespadla z nôh, taký cit ju ovládal. Rumenec polial jej tvár a
istá strnulosť zavládla jej údmi. Pocítila nevýslovnú slasť, že on je
tu, že jej odpúšťa, že zase počuje ten istý túžobný šepot, čo dakedy.
Ale v druhom okamihu utkvel jej obraz kňaza, prišli jej na um jeho
reči. Zdalo sa jej, ako by jeho vážne, prívetivé oči hľadeli na ňu s
výčitkou… I vytrhla sa mu z objatia a vzdialila sa od neho.
    </tei:p>
    <tei:p>
     —
Choď, odíď, pre boha ťa prosím! Môžu nás ešte zbadať a potom mi je
beda, — prosí ho zostrašená. — Ja nemôžem už… už je všetkému koniec…
zabudni… Veď ty budeš ešte šťastný. Môžeš sa oženiť po vôli… Oj,
môžeš!… Mňa nechaj na pokoji, — hovorila trhane.
    </tei:p>
    <tei:p>
     — Poď, — a
zase sa blížil k nej. — Čo máš tu hynúť, keď budeš mať u mňa nový
život?…
    </tei:p>
    <tei:p>
     — Netráp ma, nemôžem. Odíď… Maj milosrdenstvo… Hľa…
    </tei:p>
    <tei:p>
     Bolo počuť hrkot kolies na dvore.
    </tei:p>
    <tei:p>
     — Bože môj, čo teraz?
Čo to len bude?… Uteč, bo nám bude beda! — vraví mu ako bez seba a
behá, zalamujúc rukami.
    </tei:p>
    <tei:p>
     Janko potíšku otvoril oblok a už bol
vonku.
    </tei:p>
    <tei:p>
     Marka, celá sa trasúc, zatvorila za ním okno.
    </tei:p>
    <tei:p>
     Ešte ho ani dobre nezatvorila, keď vstúpil Prácky. Bol červený
ani rak. Poznať bolo na ňom, že mnoho pil. Ale pritom poobzeral sa
hneď nedôverčivo po izbe.
    </tei:p>
    <tei:p>
     — Prečo si zatvárala okno? Ha? —
spytuje sa hrozivým hlasom.
    </tei:p>
    <tei:p>
     — Dym sa valil do izby, nuž som
vetrala.
    </tei:p>
    <tei:p>
     — A toto je čo? — ukázal na blatnavé stopy na podlahe.
    </tei:p>
    <tei:p>
     Pozrela ta i videla, že na dlážke bolo poznať stopy Janove.
    </tei:p>
    <tei:p>
     Zmeravela od strachu.
    </tei:p>
    <tei:p>
     — Ja neviem, ja som nevinná! —
šeptala temer bez seba.
    </tei:p>
    <tei:p>
     — Ešte tajíš? Opovážiš sa?!… A toto je
čo? — a zase ukazoval na dlážku. — Mlčíš? Veď ja tebe hneď otvorím
ústa. Budeš ty vyznávať! — a začal ju biť, kde len začiahol.
    </tei:p>
    <tei:p>
     Jano, keď vyskočil oblokom, neutekal, ale zastal a počúval, čo
sa bude diať. Počul všetko. Údery, stony a plač Markin, nadávky a
hrešenie Práckeho ako by ho prikuli. Za každým úderom zaťal zuby do
gámb, takže mu vystrekla krv z nich. Päste kŕčovito stisol. Celý sa
triasol rozčúlením.
    </tei:p>
    <tei:p>
     — Zabije ju ten oplan, — prebehlo mu
mysľou, — pre mňa ju zabije! Ach, keby ho tak…
    </tei:p>
    <tei:p>
     Vtom bolo počuť
temný buchot, ako keď niečo ťažkého padne.
    </tei:p>
    <tei:p>
     — Zabil ju… Nie,
nevydržím… — i chcel vbehnúť do domu, keď sa dvere otvorili. Počul
blížiť sa ťažké kroky. Zuby mu až drkotali od rozčúlenia.
    </tei:p>
    <tei:p>
     Prácky prechodil popri ňom. Už prešiel, keď pohol rukou, a,
hľa, udrel ňou o porisko sekery. Ani sám nevedel, ako ju zodvihol.
Pohol sa za ním. V druhom okamihu počuť bolo temný úder, za tým výkrik
a pád ľudského tela…
    </tei:p>
    <tei:p>
     Jano vrátil sa a ako bez zmyslov vbehol do
izby. Marka ležala na podlahe. Stenala.
    </tei:p>
    <tei:p>
     — Vstávaj! Rýchlo
vstávaj! — vraví jej. — Poď, zabil som ho, sekerou som ho zabil, už ťa
nebude viac biť. Poď — utečieme…
    </tei:p>
    <tei:p>
     Ona sprvu pozerala naň s tupým
výrazom, ako by nerozumela. Potom vykríkla a vyskočila ako uštipnutá.
    </tei:p>
    <tei:p>
     — Čo-ó?
    </tei:p>
    <tei:p>
     — Zabil som bo!
    </tei:p>
    <tei:p>
     — Koho?
    </tei:p>
    <tei:p>
     — Tvojho
muža.
    </tei:p>
    <tei:p>
     — Nešťastník! — zalomila rukami. — Utekaj, zachráň sa! —
a tisla ho von. — Skoro, skoro, aby ťa nikto nevidel.
    </tei:p>
    <tei:p>
     — A ty?
    </tei:p>
    <tei:p>
     — Ja? Netráp sa o mňa, ja beztak… čo len ja… Len utekaj, pre
Kristove rany, len chytro…
    </tei:p>
    <tei:p>
     — Poď, — zavolal jej z dvier.
    </tei:p>
    <tei:p>
     — Nie, načo, — zakryla si tvár.
    </tei:p>
    <tei:p>
     Stál na prahu, zrazu sa
obrátil, hodil sa k nej:
    </tei:p>
    <tei:p>
     — Odpusť!
    </tei:p>
    <tei:p>
     Dvere sa ticho
otvorili a v nich bolo vidno v sprievode viacerých chlapov Ondra.
    </tei:p>
    <tei:p>
     — Sem sa! Chyťte ho! — skríkol a ukázal rukou na Jana.
    </tei:p>
    <tei:p>
     Jano sa obrátil tvárou k nim:
    </tei:p>
    <tei:p>
     — Ja som ho zabil… ja sám,
ona je nie vinná.
    </tei:p>
    <tei:p>
     Chlapi za okamih váhali. Potom sa vrhli na
neho. Po krátkej borbe Jano ležal poviazaný.
    </tei:p>
    <tei:p>
     Marka zmeravene
pozerala, čo sa deje. Bola bledá ani smrť. Zrazu siahla rukou k srdcu
a strašne vykríkla. Prúd červenej krvi lial sa jej z úst. Bola by
padla, keby nie Ondra, ktorý ju ulapil v páde. Len čo dostačili
rodičia dobehnúť, keď dušu vypustila…
    </tei:p>
    <tei:p>
    </tei:p>
    <tei:p>
     — — —
    </tei:p>
    <tei:p>
    </tei:p>
    <tei:p>
     Ondro, keď sa vracal z dediny, potkol sa do niečoho. Zdalo sa
mu to byť niečo neobyčajné. I zažal sirku a poznal pri jej svetle
Práckeho telo. Na hlave mal hlbokú ranu, z ktorej vymokala krv a pri
ňom ležala sekera. Poznal ju. Zľakol sa. Čo teraz?
    </tei:p>
    <tei:p>
     — Budú
myslieť, že som to ja…
    </tei:p>
    <tei:p>
     Chytil sekeru v prvej sekunde a zo
strachu pichol ju medzi rážďa. Potom sa priplichtil k oknu. Počul
rozhovor. Rýchlo zavolal susedov a s tými vtrhol do Práckeho domu…
    </tei:p>
    <tei:p>
    </tei:p>
    <tei:p>
     — — —
    </tei:p>
    <tei:p>
    </tei:p>
    <tei:p>
     Kto opíše žiaľ Markiných rodičov,
zamdlievanie kraviarky, keď si videla syna sputnaného, ako ho vedú
žandári? Kto opíše zhon, reči a šumot, ktoré spôsobila strašná udalosť
v tichej ináč dedinke. Podobala sa úľu vzbúrených včiel. Tak to všetko
behalo, zalamovalo rukami, postávalo a rozprávalo si jedno druhému.
    </tei:p>
    <tei:p>
     Práckeho a jeho ženu pekne pochovali. Ondro si nariekal za
gazdom ako malé dieťa a dusil sa a presviedčal každého, že nebolo
lepšieho človeka nad Práckeho… Jana odsúdili na mnohoročný žalár. Tam
má dosť času rozmýšľať o minulosti — o Marke — o všetkom. Neraz si
bude trhať vlasy v zúfalstve, neraz pozrie na vysoký oblok, ktorým
kmitá mu kedy-tedy tenký lúč svetla. Ak prežije, bude len tôňa
človeka. Veď žalár neživí. Bude sa vláčiť ešte pár rokov medzi ľuďmi,
ktorí naňho budú potajme ukazovať ako na vraha… Môže byť, že nevráti
sa do rodiska… Ku komu? K matke? Tá už dávno hnije! Niet tam už nič,
čo by ho tiahlo. Len v cmiteri sú tri zapálené, trávou porastené
kopčeky, nad ktorými šumí už lístie košatej lipy. Môž’ byť, ta príde
porosiť slzou zo zapadlého oka vyprahlý rov Markin.
    </tei:p>
   </tei:div>
  </tei:body>
 </tei:text>
</tei:TEI>
